经云：菩萨将诣道树成等正觉时，有天人告善生村主二女难陀、婆罗曰：汝可最初施食。於是二女，以乳烹麋，用[(拔-手)/皿]盛献。菩萨食已，以[(拔-手)/皿]掷尼连河中，时帝释收归天上，建塔供养。（梵语难陀，华言喜。梵语婆罗，华言力。二女名也。尼连无翻。）[口*缚]，大品般若经作和，梵语具云和波陀，华言语言。谓知一切法离语言相故。经云：唱[口*缚]字时，入般若波罗蜜门，名普生安住。疏云：悟一切法，言语道断，能遍安住。（[情-青+阜]音堆，惕音剔。）[情-青+阜]惕即恶夜叉。摩诃止观云：拘那含佛末法之时，有一比丘，好恼乱众僧，为众摈出，遂发恶誓，常恼坐禅之人。此鬼亦作种种形貌，或如虫类缘人头面钻刺之状，或抱持於人，或复言说音声喧闹，及作诸兽之形来恼行人，应即觉知，一心闭目，阴而骂之。作是言：我今识汝，汝是阎浮提中，食火嗅香等辈，喜破戒种。我今持戒，终不畏汝。兼诵戒律以除却之。彼鬼即便退去，无能恼乱也。（梵语夜叉，华言勇健。梵语摩诃，华言大。拘那含，梵语具云拘那含牟尼，华言金寂。梵语比丘，华言乞士。梵语阎浮提，华言胜金洲。）（[月*端]，时兖切），[月*端]，股肉也。[月*端]如鹿王相者，谓足[月*端]渐次纤圆，如彼鹿王之[月*端]，纤好第一也。华严出现品云：一切二乘，不闻此经，何况受持。故虽在座，如聋如瞽，是为[陕-夹+(区-品+夹)]劣非器。（二乘者，声闻乘、缘觉乘也。）谓如来或时为诸众生演说诸法名字章句，种种差别，以依世谛而说，故名为□。（世谛者，谓世间一切诸法也。）
□，慢也。谓重己轻人，而无谦让之德也。梵语□□，华言马胜，亦云马师，乃佛之家族也。谓□□若怀妊，即母子俱丧也。□不能隐形者，谓龙□怒之时，必是本形，不能化为异类之身也。习即数习之义。□习因者，谓□习交接，研磨不休，故有火光於中发动，二习交然，故有铁床铜柱八热地狱之报也。（八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。）
□习因者，谓□习交冲，发於相忤，故心热发火，铸气为金，此业所感，故有宫割斩斫等报也。（铸气为金者，谓热恼不息，气忿成坚也。宫即五刑中之宫刑也。）梵语□伽，华言天堂来，以见其从高处而来也，又名恒河。此河从阿耨达池东面银牛口流出，绕池一匝，入东南海。（梵语阿耨达，华言无热恼。在香山之南，大雪山之北，周围八百里，金银琉璃玻璃铜铁等以饰其岸也。）梵语□伽，华言天堂来，河名。谓此河源自雪山顶，无热恼池流出故也。此女即主河之神，遂以为名。以其无鼻能闻，故云非鼻闻香。□者，矜夸自高也。谓人不以己之所有功德，而生忻喜；若生忻喜贡高之心，是名□垢。梵语□多伽，华言本生。谓佛说诸菩萨等本地受生之事，及自说为菩萨时，修诸苦行等事。如涅盘经云：比丘当知，我於过去，作鹿、作罴、作獐、作兔、作粟散王、转轮圣王、龙、金翅鸟诸如是等，行菩萨道时，所受身之类。是也。
梵语□多伽，华言本生。谓如来说诸菩萨等本地受生之事，及自说为菩萨时，修诸苦行等事。如涅盘经云：比丘当知我於过去作鹿、作罴、作獐、作兔、作粟散王、转轮圣王、龙、金翅鸟诸如是等，行菩萨道时，所受身等之类。是也。（梵语比丘，华言乞士。）
梵语□多伽，华言本生。谓说佛菩萨本地受生之事。如涅盘经云：比丘当知，我於过去，作鹿罴獐兔龙及作金翅鸟、粟散王、转轮圣王之类。是也。（梵语比丘，华言乞士。）梵语□，华言虚空。谓知诸法，犹如虚空，不可得故。经云：唱□字时，入般若波罗蜜门，名修因地智慧藏。疏云：即如虚空性。
（□，七可切），□，大品般若经作嗟，梵语具云末嗟罗，华言悭。谓知一切法无悭无施相故。经云：唱□字时，入般若波罗蜜门，名修行趣入一切功德海。
（□，你可切），梵语□，华言不。谓入诸法，不来不去故。经云：唱□字时，入般若波罗蜜门，名观察字轮。疏云：即离诸喧诤，无往无来，行住坐卧，常观字轮。
（□，耻可切），□，大品般若经作吒，梵语具云多罗，华言岸。谓知一切法此岸彼岸不可得故。经云：唱□字时，入般若波罗蜜门，名以无我法开晓众生。嗔忿者，恚怒也。谓人於违情之境，不顺己意，便发恚怒，而忘失正念也。□恚者，谓於违情之境，不顺己意，心生忿怒也。
谓於不可意之境，无所爱乐，而自生□忿也。□即忿怒，谓诸众生，於违情境上，起诸□恚，恼乱自他，由此□惑之所驱役，流转三界，故名为使。谓众生由□恨忿恚蔽覆於心，历事对境，常怀恼害于他，而无忍辱之行，是名□恚心。谓□恚之罪，亦令众生堕三恶道；若生人中，得二种果报：一者常被他人求其长短，二者常被於他之所恼害，是名□恚果报。□恚者，即忿怒之心也。谓诸众生，或於违情境上，或追忆他人恼我，及恼我亲，而生忿怒。以此□恚，盖覆心识，禅定、善法不能发生，沉滞三界，不得出离，故名盖也。谓欲界众生，於五欲违情等境，心生□恚，起诸惑业，束缚於身，不得解脱，故名□恚身缚。谓帝释诸天，若欲斗战之时，随其所须，甲仗等器於此苑中自然出现。谓由慈心，常行利乐，普济众生，无冤亲想，故□恶之人见则生喜也。（□音斤，剂断也），谓狱卒捉彼罪人，扑热铁上，以热铁□斧，斫其手足及耳鼻身体，苦毒无量，久受罪已，方出此狱，复到豺狼地狱。□即□求，望即期望。谓求生天及余善处，坚持禁戒，是名□望戒。梵语□梵钵提，华言牛[口*司]。法华文句云：昔五百世，曾为牛王，牛若食后，常事虚[口*焦]。盖其余报未除，舌尝味时，亦事虚[口*焦]，故人称为牛[口*司]。以其异舌而能尝味，故云异舌知味。忿怒之心，名之为□。若以迷心对一切违情之境，便起忿怒，是名□毒。梵语□浮陀，或云□部陀，华言疱。谓受罪众生，因寒苦所逼，皮肉疱起也。谓於五欲违情等境，即起□恚忿恨，缠结记忆在心，而生烦恼，故名□烦恼。谓贪□痴诸烦恼，各有增上□重，或於顺境贪惑□重，或於逆境□惑□重，各起不同，故名□烦恼现行。谓□恚之心，对一切违情之境，热恼於怀，是为□病。其病当以慈心之观为药而对治之。令其观於一切众生，皆吾眷属，应与其乐，何所可□。此观若成，此病即去，而心清凉矣。□者，忿怒之心也。谓欲界众生，於违情境上，起於□心，而不自已，由此□惑，系缚三界，无有出期，故名结也。忿怒之心，名为□。谓众生於五尘违意之境，忿怒生□，起诸惑业，因被缠缚，不得解脱，故名□缚。忿怒之心为□，谓於一切违情之境，即起忿怒，不能舍去，故名□著心。□葱者，薤也。其形似韭类，山葱也。□，即□恨。谓□恚心起，常念忿恨於他，故名□觉。梵语□部昙，华言疱。谓人於胎位中，二七日内，形成之相，状如疮疱，是名□部昙。□重散乱者，谓计我、我所等□重之法，不得解脱也。（计我者，谓於色身之中，妄计为我也。我所者，色身及财宅眷属也。）
谓修善法时，起我、我所执，及我慢等邪见，由此邪执□重力故，所修善法，永不清净，是名□重散乱。（我者，於色受想行识五阴中，计有我也。我所者，即色身及财宅眷属也。）梵语□陀梨，华言种种持。谓此山纯宝所成，持种种宝；以喻发光地菩萨，禅定神通，解脱三昧诸法，可贵可宝，如□陀梨山王也。（梵语三昧，华言正定。）矜己[怡-台+敖]他曰□，谓心不谦下，常欲胜人，[怡-台+敖]彼有德，恼乱其心，是名□随烦恼。□者，忿怒不息也。谓此□恚之惑，潜伏藏识，随附不舍，而为种子，能起一切□重忿怒，故名□随眠。梵语□（音蕴）驮南，华言集施。谓以少言摄集多义，施令他人诵习受持也。□黎，梵语具云阿□黎，华言正行。以能纠正弟子之行，即教授得戒等师也，因依此戒得生禅定智慧，其恩实重，人能供养恭敬，即获福利，故名□黎田。（纠，督责也。）［出华严经］ 义即义理，即一法中或一句中之一义也。［出大集经］ 第一义者，即无上甚深之妙理也。其体湛寂，其性虚融，无名无相，绝议绝思。经云：甚深之理不可说，第一义谛无声字。是也。（无声字者，谓离语言、文字之相也。）［出法华经］ 一乘者，佛乘也。乘即运载之义。佛说一乘之法，为令众生依此修行，出离生死苦海，运至涅盘彼岸。故喻以七宝大车，而导之以大白牛也。佛之出世，意欲直说法华。盖由众生机器不等，於是先说三乘之法而调熟之。故经云：於一乘道，分别说三。后至法华，会三乘之小行，归广大之一乘。又云：十方佛土中，惟有一乘法。是也。（梵语涅盘，华言灭度。七宝者，金、银、琉璃、玻璃、砗磲、码瑙、赤真珠也。三乘者，声闻乘、缘觉乘、菩萨乘也。）谓如梵网经等，菩萨不与二乘共学，名为一乘，於中未显法之周普，名为随分，故云一乘分教。一乘即一实相也，宗即要也。谓修此实相之行为因，证此实相之理为果，故名一乘因果为宗也。谓如华严经等，其中具明法界之理，圆融周普，故云一乘满教。［出仁王护国经］ 一人者，佛也。佛本於人中得道，故亦称人。世间、出世间最尊最胜，故名一人。经云：三贤十圣住果报，惟佛一人居净土。是也。（三贤即十住、十行、十回向诸位菩萨也；十圣即十地菩萨也。果报即实报土也，净土即常寂光净土也。）［出法华要义］ 一会者，谓如来於灵山会上，与诸大众说法华经之时也。隋天台智者大师，於光州大苏山修法华三昧，诵法华经，至药王菩萨品中，是真精进是名真法供养如来之句，身心豁然，寂而入定。彻见灵山一会，俨然未散是也。（梵语三昧，华言正定。）［出华严经疏］ 一位一切位者，谓上根之人，证一地位则具足一切地位之功德也。盖所证之位，全是法性。法性遍周恒沙功德无不含摄。是故证一地位，则一切地位功德皆悉具足也。［出法界观］ 一体者，常住真心之体也。自性清净，一体无二；妄想忽生，境界顿现。於是有情众生，无情国土，从一真心，妄分为二。当知有情无情，皆是众生自心所变，实非外物。故颂云：情与非情共一体。是也。［出华严经随疏演义钞］ 一修一切修者，谓上根大智之人，全性起修，了修即性，修性不二，事理互融。烧香散华，无非中道；习禅诵经，尽是真如。是故一行修，则一切行无不修焉。［出翻译名义］ 一偈者，西域记云：旧曰偈，或曰偈他，梵音，讹也。今从正音，宜云伽陀，华言颂。诸经虽五字七字，为句不同，皆以四句为一偈也。与穷乞人者，谓乞得食时，遇有穷苦求乞之人，当起怜悯心，作自饥想，亦以一分施之，令其饱满，劝他修善也。与诸鬼神者，谓乞得食时，即以净器盛贮一分，待日晡时，则然香讽咒加持普施一切鬼神，令其饱满，出离苦趣，悉得解脱也。同梵行者，谓同修净行之人也。凡乞食时，必有同修之人看守房舍，或有老病不便行履者，得食归时，则以一分奉之，令其饱满，亦得安心修道也。自食者，谓乞得食时，除前三分之外，唯留一分，或多或少，则自食之。食已安心行道，庶不虚受信施也。［出翻译名义］ 一，是普及之言；切，是尽际之语。又云：究竟非二名一，其性广博名切，故名一切。谓众生愚惑，不知世间有情、无情等物，悉皆有生有灭，有成有坏，毕竟无常；而反计有常。如来说法，为断此计，故曰一切万物，皆归无常。谓法华经唯谈一乘实相之理，一切如来功德三昧，无不含摄，故名一切佛藏。（梵语三昧，华言正定。）谓佛以微妙清净之语，随智而转，化导利益一切众生，是名一切口业随智慧行。此第三重世界，依种种宝璎珞住，其形八隅；三佛刹微尘数世界围绕，佛号净光智胜幢。谓佛以清净意业，随智而转，入众生心而为说法，除灭无明痴暗之膜，是名意业随智慧行。谓众生愚惑，不知五阴等法，是众苦之本，计想有乐。如来说法，为断此计，故曰一切所有，悉为苦毒。（五阴者，色阴、受阴、想阴、行阴、识阴也。）谓菩萨身盛美妙，处轮王位，或有无量贫穷人言：大王垂慈，各随所求。或乞国土，或乞妻子，或乞手足血肉肝脑。菩萨心念：一切恩爱，会当别离，即以一切，悉皆施与，心无悔恨，是名一切施。谓於一切内法内名，能知能解；一切外法外名，亦能知能解；是名一切智。即声闻、缘觉之智也。（内法内名者，谓理内所诠法相及能诠名字，盖佛教依理而说，故名理内也。外法外名者，即理外所诠法相及能诠名字，盖外道等违理横计，故名理外也。）
谓於一切内法、内名，能知能解；一切外法、外名，亦能知能解，是名一切智，即声闻、缘觉之智也。（内法、内名者，谓理内所诠法相，及能诠名字，盖佛教依理而说，故名理内也。外法、外名者，即理外所诠法相，及能诠名字，盖外道等违理横计，故名理外也。）智者，知也。谓别教妙觉果佛，断一十二品无明惑尽，遍知一切中道之法，而於此法，忍可忍证，故名一切智忍。（妙觉者，谓自觉觉他，觉行圆满，不可思议也。十二品者，十地等觉，妙觉所断之惑，各一品也。）一切智者，於世间、出世间一切诸法尽知尽见也。无所畏者，如佛言，我是一切正智人，故得安隐，得无所畏；在大众中作师子吼，能转法轮；诸沙门、婆罗门、若天魔梵、若复余众，实不能转。是一切智无所畏。（梵语沙门，华言勤息，谓勤行众善，止息诸恶也。梵语婆罗门，华言净行。天魔梵者，天魔即他化自在天，梵即梵天魔。）谓众生愚惑，不知一切有形相者，终归於空，反计为有。如来说法，为断此计，故曰一切有形，悉至於空。谓外道计一切法，皆本不生，故云一切法不生无常。法即理事等法。谓即事常理，故无得物之功；即理常事，故无缘起之性。寂用无碍，体绝去来，无法不知，是名一切法智通。谓一切法皆是妄想而成，本无自性，离诸言说，是为一切法离言说空。谓一切诸法，本性皆空，非常非灭，了不可得，故名一切法空。谓修此禅定，则自行化他，一切诸法，无不摄也。名有三种：一者，现法乐住禅，谓离一切妄想，身心止息，第一寂灭，舍离味著，及一切相，现得法喜之乐，而住於定也。二者，出生三昧功德禅，谓出生种种不可思议，无量无数一切三昧功德也。三者，利益众生禅，谓众生所作，皆与同事；复以法义开导饶益，莫不令其离苦得乐也。（舍离味著及一切相者，谓内於禅定之味，外及一切诸相，心能舍离而不乐著也。梵语三昧，华言正定。同事者，谓随诸众生，同其行事而饶益之也。）谓菩萨住是三昧，则能以诸功德，种种庄严禅定智慧，悉皆具足清净，是名一切种妙足三昧。谓能以一种智，知一切道，知一切种，是名一切种智，即佛之智也。（一切道者，一切诸佛之道法也；一切种者，一切众生之因种也。）种即能生之义。谓别教妙觉、果佛，中道观成，能知一切道种差别，故名一切种智观。（妙觉佛者，谓自觉觉他，觉行圆满，不可思议也。）佛答言：汝问一切经初当安何语者，当知如来灭后，结集法藏，一切经初，当安如是我闻，一时，佛住某方某处，与某等大众，而说是经。谓菩萨修行般若，照了万法俱寂，是故虽行布施，而无能施之想，不著所施之物，不见受施之人，是为一切舍，不取施想。谓大乘一切行法，无不含摄。名有十三种：一者，善禅，谓此禅定，能摄一切善法也。二者，无记化化禅，谓不待作意思惟，自然能於定中，作种种变化而无穷也。三者，止分禅，谓摄心不散，与定相应也。四者，观分禅，谓分别照了，与慧相应也。五者，自他利禅，谓正定现前，则能自利利他也。六者，正念禅，谓於定中，正念思惟，无诸杂想也。七者，出生神通力功德禅，谓得此大定，则一切神通功德，悉皆由之而出生也。八者，名缘禅，谓於一切诸法名相因缘，悉得通达无碍也。九者，义缘禅，谓於一切诸法义理因缘，悉能通达晓了也。十者，止相缘禅，谓於寂静因缘之相，圆明洞彻，永离一切散乱也。十一者，举相缘禅，谓能照了诸法起灭因缘，悉皆清净无碍也。十二者，舍相缘禅，谓於一切善恶法相因缘，悉皆舍离，清净而无染著也。十三者，现法乐住第一义禅，谓因此定，现得法喜之乐，而安住於第一义也。（第一义者，谓实相中道之理，无二无别也。）一切见者，即三界分别见惑也。谓诸众生，由意根对法尘，分别起诸邪见，住著三界，故名一切见住地惑。谓法华经唯谈一乘实相之理，闻此法者，则能成就佛果菩提，故名一切诸佛之道场。谓众生愚惑，不了一切法空，计著有我。如来说法，为断此计，故曰一切诸法，皆无有我。谓佛现诸胜相，调伏众生，称智演说一切诸法，令其各得解悟证入，是名身业随智慧行。门即出入之义。谓一切禅定，皆由此门而出，名有四种：一者，有觉有观禅，谓初心在缘名觉，细心分别禅味曰观，即色界初禅定也。二者，喜俱禅，谓得此禅定，喜心共发，即第二禅也。三者，乐俱禅，谓得此禅定，则发胜妙之乐，即第三禅也。四者，舍俱禅，谓入此禅，则心平等而无善恶憎爱之意，即第四禅也。［出翻译名义］ 刹，梵语具云刹摩，华言土田，即国土也。谓一佛所化之境，以大千世界而为一刹也。（大千世界者，一日一月，绕一须弥山，照四天下，为一世界；一千世界，为小千世界；一千小千世界，为中千世界；一千中千世界，为大千世界也。）［出仁王护国经］ 梵语刹那，华言一念。经云：一念中有九十刹那，一刹那中有九百生灭。俱舍论云：时之极少者名刹那。是也。（念有大小，一念者大念也，一刹那者小念也。）此珠为上品者，以其数多，若持此珠念佛名号，则功德利益极为上品。准校量数珠功德经云：此珠若以木[木*患]为者，或掐一过，得福千倍；莲子为者，得福万倍；水晶为者，得福千亿倍；菩提子为者，得福无量也。善财最初受文殊教，往胜乐国妙峰山，参德云比丘。至彼求觅，经于七日，见彼比丘在别山上徐步经行。於是善财往诣顶礼，白言：我已先发菩提心，而未知菩萨云何学菩萨行，乃至应云何於普贤行疾得圆满。时德云比丘为说忆念一切诸佛境界，智慧光明普见法门已。乃云：如诸菩萨无边智慧，清净行门，而我云何能知能说。复令参海云比丘。（梵语菩提，华言道。）［出摩诃僧只律］ 一发者，谓日晷过午一发许也。盖言修行之人持斋之法。日正当午，乃受饮食。若日过午一发许，则不当食也。［出华严经］ 一句者，谓经中所说普眼法门一句功德，不可思议也。经云：假使有人，以大海量墨，须弥聚笔，书写此普眼法门一品中一门，一门中一法，一法中一义，一义中一句，不得少分，何况能尽。是也。（普眼者，眼外无法，名为普眼。）［出金刚经］ 一合相者，盖言众尘和合而为一世界也，世界本空，微尘不有，但众生不了，妄执为实。若是实有，即应世界不可分为微尘，若是实无，不应微尘合为世界。是知执有执无，皆不当理。经云：如来说一合相，即非一合相，是名一合相。是也。［出涅盘经］ 名即名字。谓理虽是一，假言施设，种种不同。如经中只一涅盘之名。如来随机演说，亦名无生，亦名无作，亦名无为，亦名解脱，亦名彼岸，亦名无退，亦名安处，亦名寂静，亦名无相，亦名无二，亦名一行，亦名清凉，亦名无诤，亦名吉祥，虽立多种之别，只是涅盘一名，是为一名。谓如来积劫修诸功德，不顾自身，但为度脱一切众生，未曾一念自为於己，是为一向为他恩。谓修禅之人，於修禅定时，心虽一向昏暗犹如睡眠，然於昏昏之中，切切攀缘觉观不住，是名沉昏觉观发相。［出法华经并法华玄义］ 一味者，喻法华一乘之教也。如来说法，必称机宜，以其机有大小，故历四时三教，渐次调停，令其入大。然后高会灵山，纯谈一妙，开前四时三教之法，即是圆妙一乘。一乘之外，更无别法。故经云：决了声闻法，是诸经之王。是以无垢藏王菩萨於涅盘会上，白佛言：佛说十二部经，譬如从牛出乳，盖喻初时说华严经也。次云从乳出酪，喻华严经后第二时说阿含经也。次云从酪出生酥，喻阿含经后，第三时说净名、宝积等经也。次云从生酥出熟酥，喻净名等经后第四时说般若经也。次云从熟酥出醍醐，喻般若经后第五时说法华、涅盘经也。如此展转相从说者，据如来施化次第而言耳，若据法华开前诸教诸乘，即是圆妙一乘，则显乳酪二酥皆成一醍醐味。经云：一相，一味。是也。（四时者，华严时、鹿苑时、方等时、般若时也。三教者，藏教、通教、别教也。十二部经者，一契经、二重颂、三授记、四孤起、五无问自说、六因缘、七譬喻、八本事、九本生、十方广、十一未曾有、十二论义也。）［出涅盘经］ 心即以根对尘所起一念之心也。若起一念恶，即消灭众善；若起一念善，即破除众恶。故经云：修一善心，破百种恶。是也。［出涅盘经］ 一因者，谓圣凡平等之理体也。盖此理体，诸佛众生皆性本具，初无增减。然诸佛悟之而成妙果，众生迷之而流转诸趣。若全此一因，而修圆顿之行，则能超出三乘所修之因，而证一乘之果也。（三乘者，声闻乘、缘觉乘、菩萨乘也。）［出法华经］ 一地者，一实相地也。地有能生之义，一切草木种子皆依於地而得生长，以譬人天声闻缘觉菩萨一切习因种子，皆依五阴之身，增长成熟。至於法华会上，闻佛说一乘法，皆成菩萨。法性五阴，则是一实相地。故经云：一地所生。是也。（习因者，所作之因，习续不断也。五阴者，色阴、受阴、想阴、行阴、识阴也。）［出遗教经］ 一处者，谓心专注一境而无他适也。修行之人，若能摄心敛念，不涉余缘，则所修行业，决可成办。经云：制之一处无事不办。是也。谓一佛土与十方一切佛土，互相容纳而不坏一多之相，名为不同。经云：以一佛土满十方，十方入一亦无余。是也。［出法华经］ 一即一实相也。其性广博，故名为大。如来出世度生之仪式，故名为事。众生具此实相而能成机感佛，故名为因。如来证此实相而能起应度生，故名为缘。一切如来出现於世，皆为开示一切众生本有实相，令其咸得悟入佛之知见。舍此则非如来出世本怀，经云：如来惟以一大事因缘故出现於世。是也。［出首楞严三昧经］ 不二不异，名曰一如，即真如之理也。所谓真如界内绝生佛之假名，平等性中无自他之形相。故经云：魔界如，佛界如，一如无二如。是也。（魔，梵语具云魔罗，华言杀者，谓能夺人功德之财，杀人智慧之命也。佛，梵语具云佛陀，华言觉者。谓能自觉、觉他、觉行圆满也。魔、佛皆言如者，魔为修恶之极，佛为修善之极，善恶虽分，其性本一。故云一如，无二如也。）［出涅盘经］ 谓菩萨修慈悲行，视诸众生犹如一子。若见众生修习善业，胜进圣道，心则欢喜；若见众生造作恶业，流转生死，心则愁恼。譬如父母见子安隐，心则欢喜；见子遇患，心则苦恼。经云：视诸众生，同於一子。是也。［出大方广师子吼经］ 一字者，一理之名字也。理本无名无字，超心意识，离性离相，无作无示，非诸众生所能思议，惟佛如来究尽明了。经云：法惟一字，所谓无字。是也。［出华严经疏］ 宗者，要也。谓诸大乘经所说虽异，莫不同乎一理。如华严之谈法界，般若之谈佛母，法华之谈实相等，皆以一理为其宗要。钞云：一宗容具多经。是也。［出占察善恶业报经］ 一实境界者，即一实相之理也。不变不异，无灭无生，自性清净，离虚妄相，犹如虚空，平等普遍，诸佛众生无二无别也。［出法华玄义］ 一实相者，谓真实之理，无二无别，离诸虚妄之相也。印者，信也。如世之公文，得印可信。盖如来所说诸大乘经，皆以实相之理，印定其说。外道不能杂，天魔不能破。若有实相印，即是佛说。若无实相印，即是魔说。经云：世尊说实道，波旬无此事。是也。（梵语波旬，华言恶。释迦如来出世时，魔王名也。）［出涅盘经］ 谓一实相中道之理也。无有虚妄，无有颠倒，若圣若凡，性本不二，故名一实谛也。［出华严经］ 一尘者，一微尘也。经云：譬如有大经卷，量等大千世界，而全住在一微尘中。一微尘既然，一切微尘皆亦如是。时有一人（谓佛也），智慧明达，有净天眼，见此经卷在微尘内，即以方便破此微尘，出此经卷，令诸众生普得饶益。以譬一切众生身中，具有如来无碍智慧，但由众生妄想颠倒而不自觉，惟有诸佛乃能知之，即以方便令诸众生修於圣道，破除虚妄烦恼，显出如来真实智慧。故云一尘之内，有大千经卷是也。谓人能修习智慧，如著美妙缨络庄严其身，是名已庄严。［出四分戒品］ 师者，授道之师也。凡诸比丘同一师学，当须和合欢喜无诤，犹如水乳，於佛法中，庶得增益，是名一师。（梵语比丘，华言乞士。）谓菩萨住是三昧，则能观见诸法皆一，或一切法有相故一，或一切法无相故一，或一切法空故一，皆以一相智慧庄严如是三昧，是名一庄严三昧。谓第一果人，若在天中得第二果，则一往人间，一来天上，便证第三果，是名一往人间。谓第二果人，犹有欲界下三品惑，共润一往来身。若於人中得第二果，则一往天上，一来人间，便证第三果，是名一往天上。［出华严经］ 一心者，一念之心也。心性周遍，虚彻灵通，散之则应万事，敛之而成一念。是故若善若恶，若圣若凡，无不皆由此心。以心本具万法，而能成立众事。经云：三界无别法，惟是一心作。是也。（三界者，欲界、色界、无色界也。）一心三观者，即於一念心而能圆观三谛也。谓观一念心，为从何处来？去至何所？毕竟无有，净若虚空，名空观。能观之观，所观之境，历历分明，名假观。虽历历分明而性常自空，空不定空，假不定假，名中观。即三而一，即一而三，是名一心三观。心与定法相应为一。谓行者初证禅时，心依觉观喜乐之法，故有细微散乱，若喜乐心息，自然心与定一，故名一心支。
心与定法相应为一。谓行者受乐心息，则心与定一，澄□不动，故名一心支。
心与定一，名一心。谓行者初证禅时，心依觉观喜乐之法，故有细微之散；若喜乐心息，自然心与定一也。
心与定一，名一心。谓行者喜乐心息，则心与定一，澄□不动也。
心与定一，名一心。谓行者受乐心息，则心自与定法为一，澄□不动也。
心与定一，名一心。谓行者既得第四禅之定，用前舍念二支将护，则心无所依，泯然寂静，一心在定，犹如明镜不动，净水无波，湛然而照，万象皆现也。［出华严一乘教义分齐章］ 谓贤首祖师一宗判教有五，盖小教，假四谛而说，心得悟解。始教，约第八识心，了一切缘生之法皆空，各无自性，而受异熟之果。终教，言恒沙一切性妙功德，具於如来藏心。顿教，即於一念不生之心，无染无净，顿显理性。圆教，主伴圆融，法法无碍，一即一切，一切即一，卷舒自在，总该万有。然教虽有五，而不出一心；是名一心约教有异。（第八识即藏识也。异熟果者，如以前世善恶之业为因，而感今世善恶之果，以其异生而熟，故名异熟也。）［出华严经］ 念即心念。此之一念，有真有妄。若凡夫以根对尘所起之念，念念生灭，此妄念也。若离根尘，真净明妙，虚彻灵通之念，即是如来正智之念也。此正智之念，非生非灭，不常不断，促一刹那而非短，延无量劫而非长。经云：一念普观无量劫。是也。（根者，眼耳鼻舌身意六根也。尘者，色声香味触法六尘也。梵语刹那，华言一念。劫，梵语具云劫波，华言分别时节。）［出涅盘经］ 一性者，即正因，佛性也。谓一切众生，皆具此性，但背觉合尘，常为烦恼之所覆障。若顺性而修，则能超脱生死，悟入涅盘，与佛所证无二无别也。（梵语涅盘，华言灭度。烦恼者，昏烦之法恼乱心神也。）
［出华严经］ 性以不变为义。上极诸佛，下至蠕飞蠢动，虽品类万差，莫不本乎一性。迷之则成生死，悟之而为涅盘。迷悟虽殊，其性本一，是为一性也。（蠕，而宣切，虫行貌；蠢，尺尹切，蠢动也。梵语涅盘，华言灭度。）愿我来世於佛菩提得正觉时，自身光明炽然，照曜无量无数无边世界，三十二相、八十种好以为庄严；我身既尔，令一切众生如我无异。（梵语菩提，华言道。三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。八十种好者，一指爪狭长、二手足指圆、三手足各等无差、四手足圆满、五筋脉盘结、六两踝深隐、七行步正直、八行步威容齐整、九行步安平、十行步有仪、十一回身顾视、十二支节殊胜、十三骨节交结、十四膝轮圆满、十五隐处妙好、十六身支润滑、十七身容敦肃、十八身支坚固、十九身支安定、二十身相端严、二十一身有圆光、二十二腹形方正、二十三脐深右旋、二十四脐厚妙相、二十五肌肤匀净、二十六手掌充满、二十七手文深长、二十八唇色红润、二十九面门圆满、三十舌相长广、三十一发声威震、三十二音韵美妙、三十三鼻高修直、三十四诸齿方整、三十五诸牙明洁、三十六目广清净、三十七眼相修广、三十八眼睫齐整、三十九双眉修长、四十双眉绮靡、四十一双眉高朗、四十二耳厚修长、四十三两耳相好、四十四容仪端丽、四十五额广圆满、四十六身分殊胜、四十七首发修长、四十八首发香洁、四十九首发齐整、五十首发坚固、五十一首发光滑、五十二身分坚实、五十三身体庄严、五十四诸窍清净、五十五身力充美、五十六身相严好、五十七面轮修广、五十八颜貌舒泰、五十九面颜光泽、六十身支严净、六十一毛孔出香、六十二面门出香、六十三首相妙好、六十四身毛纤柔、六十五法音圆辩、六十六顶相高妙、六十七指网分明、六十八行不履地、六十九神力自持、七十威德远震、七十一音声和雅、七十二观机说法、七十三一音演说、七十四次第说法、七十五等观有情、七十六先观后作、七十七相好具足、七十八顶骨坚实、七十九颜容奇妙、八十胸臆妙好。）［出华严经疏］ 一成一切成者，谓一佛成道，法界无非此佛之依正也。依即所依之土，正即能依之身。以其迷时，则众生国土皆迷；悟时，则众生国土皆悟。盖约一人惟心即具而说。故楞严经云：一人发真归源，此十方空皆悉消殒。是也。［出楞严经］ 一指，手之一指。经云：若我灭后，其有比丘，发心决定修三摩提，能於如来形像之前，身然一灯，烧一指节，及於身上□一香炷，我说是人无始宿债，一时酬毕，长揖世间，永脱诸漏也。（梵语三摩提，华言等持。离昏沈掉举，曰等；令心住一境性，曰持。诸漏即三界生死也。）［出华严经随疏演义钞］ 一断一切断者，谓上根之人，断惑无渐次也。中下根人，不知妄惑即是真智，所以断惑有其渐次。上根之人，了惑即智，达妄即真，惑外无智，妄外无真，所以一断则一切断也。一日出时，百草树木，一时凋落。［出各经之首］ 一时者，佛与弟子说听和合之时也。是故诸经之首，皆言一时。法华文句云：闻持和合非异时。是也。（闻持者，弟子从佛闻法而受持也。）［出华严经疏］ 一时一切时者，谓一时之间即为无量劫也。盖如来智境圆融，延促无碍，故能促多劫为一时，延一时为多劫。经云：一念普观无量劫。是也。［出华严经疏］ 谓澄江一月，三舟共观。一舟停住，二舟向南、北行。向南者，见月随南；向北者，见月随北；停舟者，见月不移。盖譬如来智无不周，体无不在，无依无住，无去无来。皆由众生缘有生熟，故见如来有去住相。法身之体，本无去住也。一月喻佛，三舟喻世间众生见佛不同，是名一月三舟喻也。［出宝王论］ 一月喻三身者，以月体喻法身，月光喻报身，月影喻应身也。盖由法身即是常住之理，理体惟一，不迁不变，而能出生诸法，统摄万事，犹如月体，一轮在天，影含众水。报身即是寂照之智，智无自体，依理而发，明了一切无有差谬，犹如月光，照临万像，无有隐形。应身即是变化之用，用无自性，从体而起，有感则通，无感不应，犹如月影，有水则现，无水不显。然此三身，本是一体。从用立名，故有多种。论云：法身如月之体，报身如月之光，应身如月之影。是也。谓众生受身，虽寿命长短不等，皆名一期。而言无常者，谓诸众生一期受报之身，亦为生住异灭四相迁流，终归灭尽，是名一期无常。［出楞严经］ 机谓机关，即发起之处也。一机以喻耳之一根，一根返源，诸根解脱。经云：虽见诸根动，要在一机抽。是也。［出四教仪］ 一来者，谓二果斯陀含。於欲界九品思惑中，前六品虽尽，后三品犹在，故更来欲界一番受生，是名一来。（梵语斯陀含，华言一来。九品者，上中下三品，每品中又分三品也。）［出普贤行愿品疏］ 一极者，谓华严经广谈法界之旨，妙极无二也。盖如来出世，首为诸大菩萨说佛菩萨真实境界，不说二乘方便之法。是故声闻、缘觉，虽在听次，有如聋聩，寂无所闻。故疏云：一极唱高，二乘绝听。是也。（二乘者，声闻乘、缘觉乘也。）［出楞严经］ 一根，即耳根也。盖由此方之人，耳根最利，闻法易入。故文殊选拣圆通之门，取耳根为第一也。然以耳根为圆通门者，特假其通入而已，必期脱去声尘，反闻自性，然后为复本归源之至。一根既然，诸根亦寂。经云：一根既返源，六根成解脱。是也。（六根者，眼根、耳根、鼻根、舌根、身根、意根也。）［出楞严经］ 经云：於一毛端现宝王刹。此是正报中现依报也。由佛具足不思议神通之力，故能依中现正，正中现依，依正融通，事理无碍，大小相含，一多平等。故於一毛之端，能现宝王刹也。［出普贤行愿品疏］ 疏云：一字法门，海墨书而不尽；一毫之善，空界尽而无穷。此言华严大经，功德浩博，不可测量，不可称说，而虚空界有尽，一毫之善无穷也。［出圆觉经略钞］ 一气者，道之所宗，阴阳天地之根本也。以喻自性清净之心，未起染净已前，诸佛众生平等不二，一切诸法莫不皆由此心而生，故以一气喻一心也。［出楞严经］ 沤者，水泡也。海本澄湛，因风飘鼓，发起水泡。以譬大觉之性，真净明妙，因心妄动，生起虚空世界，虚空世界在大觉性中，如大海中之一沤耳。经云：空生大觉中，如海一沤发。是也。［出华严经］ 法即轨则之义。谓诸佛菩萨，莫不轨则真如之法，修之而成正觉。故经云：惟以一法而得出离，成阿耨多罗三藐三菩提。是也。（梵语阿耨多罗三藐三菩提，华言无上正等正觉。）［出宗镜录］ 一法印者，谓一念心，含摄一切世间、出世间法，无不悉备。然此诸法，於一心中，炳然显现。如印印泥，文无前后，故云森罗及万像，一法之所印是也。［出起信论］ 一法界，即一真如之理体性，虚融平等不二也。［出华严经随疏演义钞］ 一源者，甚深法界之体也。此体不变不迁，非真非妄。因随缘故，有真有妄。若随法性净缘，则能出生诸佛之法。若随无明染缘，则能出生众生之法。染净之缘虽别，法界之体无殊。譬如流水，流虽清浊有异，所出之源是一也。［出华严经］ 谓灯能破暗，以喻菩提之心，能破烦恼之暗也。故经云：譬如一灯入於暗室，百千年暗，悉能破尽。菩提心灯，亦复如是。入於众生心室之内，百千万亿不可说劫诸业烦恼，种种暗障，悉能除尽；故名一灯。（梵语菩提，华言道。）［出法华经玄义］ 一理者，诸法之本体也。理性容摄，其大无外。诸法虽殊，理元是一。理虽是一，而能统贯诸法。诸法虽殊，莫不本乎一理。事理融通，法法无碍，是则世间、出世间法，皆不外乎此也。［出法华经］ 一生者，谓等觉菩萨，无明之惑未尽，尚有一番变易生死。过此一生，即登妙觉果佛之位。所以等觉菩萨，称为一生补处。经云：一生当得阿耨多罗三藐三菩提。是也。（等觉者，望后妙觉，犹有一等。超前诸位，得称为觉。无明者，无所明了，即障理之惑也。变易者，即实报土生死也。因移果易，故名变易生死。妙觉者，自觉、觉他、觉行圆满，不可思议也。）
［出华严经随疏演义钞］ 谓善财童子，一生之内，圆成佛果。故慈氏菩萨赞善财言：余诸菩萨，於无量劫，乃能满足菩萨行愿。此长者子，於一生内，能净佛土，能化众生，是名一生。（慈氏菩萨，即弥勒菩萨也。）［出佛本行集经］ 法明门者，为令众生破除昏暗，通达一切智慧也。故护明菩萨在兜率天宫，欲下人间托生，即於师子座上，宣说此一百八门，留与诸天，以作忆念，然后下生也。（护明菩萨，即释迦牟尼佛在天宫之号也。梵语兜率，华言知足。）正信法明门，谓不破坚牢心故。净心法明门，谓无秽浊故。欢喜法明门，谓安隐心故。爱乐法明门，谓令心清净故。身行正行法明门，谓三业清净故。（三业清净者，谓身不杀、不盗、不淫也。）口行净行法明门，谓断四恶故。（四恶者，妄言、绮语、两舌、恶口也。）意行净行法明门，谓断三毒故。（三毒者，贪、□、痴也。）念佛法明门，谓观佛清净故。念法法明门，谓观法清净故。念僧法明门，谓得道坚牢故。念施法明门，谓不望果报故。念戒法明门，谓一切愿具足故。念天法明门，谓修广大心故。慈法明门，谓随所生处，善根摄胜故。悲法明门，谓不杀害众生故。喜法明门，谓舍一切不喜事故。舍法明门，谓厌离五欲故。（五欲者，色欲、声欲、香欲、味欲、触欲也。）无常观法明门，谓观三界欲故。（三界者，欲界、色界、无色界也。）苦观法明门，谓断一切愿故。无我观法明门，谓不染著我故。寂定观法明门，谓不扰乱心意故。惭愧法明门，谓内心寂定故。羞耻法明门，谓外恶灭故。实法明门，谓不诳天人故。真法明门，谓不诳自身故。法行法明门，谓随顺法行故。三归法明门，谓净三恶道故。（三归者，归依佛、归依法、归依僧也。三恶道者，饿鬼道、畜生道、地狱道也。）知恩法明门，谓不舍善根故。报恩法明门，谓不欺负他故。不自欺法明门，谓不自誉故。为众生法明门，谓不毁□他故。（□与訾同。）为法法明门，谓如法而行故。知时法明门，谓不轻言说故。摄我慢法明门，谓智慧满足故。不生恶心法明门，谓自护护他故。无障碍法明门，谓心无疑惑故。信解法明门，谓决了第一义故。（第一义者，谓中道之理，无二无别也。）不净观法明门，谓舍欲染心故。不诤斗法明门，谓断□讼故。不痴法明门，谓断杀生故。乐法义法明门，谓求法义故。爱法明法明门，谓得法明相故。求多闻法明门，谓正观法相故。正方便法明门，谓真正行故。知名色法明门，谓除诸障碍故。（名即心，色即身也。）除因见法明门，谓得解脱故。无怨亲心法明门，谓於怨亲中生平等故。除方便法明门，谓知诸苦故。诸大平等法明门，谓断於一切和合法故。（诸大者，即地大、水大、火大、风大、空大、根大、识大也。）诸入法明门，谓修正道故。（诸入者，即眼入、耳入、鼻入、舌入、身入、意入、色入、声入、香入、味入、触入、法入也。）无生忍法明门，谓灯灭谛故。（无生忍者，谓一切法本来不生；於此法中，而能忍可印证也。）身念处法明门，谓诸法寂静故。（身念处者，身即五阴中色阴，念即能观之观，处即色阴所观之境也。）受念处法明门，谓断一切诸受故。（受即领纳之义，谓眼等识，领纳色等诸境也。）心念处法明门，谓观心如幻化故。（心即五阴中识阴也。）法念处法明门，谓智慧无翳故。（法即五阴中想、行二阴也。）四正勤法明门，谓断一切恶成诸善故。（四正勤者，一、已生恶令断，二、未生恶令不生，三、已生善令增长，四、未生善令生也。）四如意足法明门，谓身心轻故。（四如意足者，欲如意足、念如意足、精进如意足、慧如意足也。）信根法明门，谓不随他语故。（信者，谓信正观及助道法，则能生诸善法也。根即能生之义。）精进根法明门，谓善得诸智故。（精进者，谓修行正助之法，勤求不息也。）念根法明门，谓善作诸业故。（念者，谓专念正助之法而无他念也。）定根法明门，谓心清净故。（定者，谓摄心在正助之法，相应不散也。）慧根法明门，谓现见诸法故。（慧者，谓以智慧观察苦、集、灭、道四谛之法也。）信力法明门，谓过诸魔力故。（信力者，力即力用，谓信根增长，则能遮断一切疑惑也。）精进力法明门，谓不退转故。（精进力者，谓精进根增长，则能破诸身心懈怠也。）念力法明门，谓不共他故。（念力者，谓念根增长，则能破诸邪念也。）定力法明门，谓断一切念故。（定力者，谓定根增长，则能破诸乱想也。）慧力法明门，谓离二边故。（慧力者，谓慧根增长，则能遮止三界见、思之惑也。二边者，空、有二边也。）念觉分法明门，谓如诸法智故。（念觉分者，念即想念，觉即觉了，分即支分。谓修出世道时，善能觉了，常使定慧之法均调也。若心沉时，当念用择法、精进、喜三支，属慧故也；若心浮时，当念用除、舍、定三支，属定故也。）择法觉分法明门，谓照明一切诸法故。（择法觉分者，谓观诸法，善能拣别真伪也。）精进觉分法明门，谓善知觉故。（精进觉分者，谓修诸道法时，善能觉了，勤心在於真法之中也。）喜觉分法明门，谓得诸定故。（喜觉分者，谓若心得法喜，善能觉了，住真法喜也。）除觉分法明门，谓所作已办故。（除觉分者，谓断除诸见烦恼之时，善能觉了，不损真正善根也。）定觉分法明门，谓知一切法平等故。（定觉分者，谓若发禅定时，善能觉了，不生妄想也。）舍觉分法明门，谓厌离一切法故。（舍觉分者，谓若舍念著之境，善能觉了，虚伪永不追忆也。）正见法明门，谓得漏尽圣道故。（正见者，谓修无漏行，见四谛分明也。漏尽者，谓三界烦恼惑业断尽，不漏落生死也。）正分别法明门，谓断一切分别无分别故。（正分别，即正思惟，谓见四谛时，思惟筹量，为令增长，入涅盘故也。）正语法明门，谓断一切名字音声语言知如响故。（正语者，谓摄口业，住於正语也。）正业法明门，谓无业无报故。（正业者，谓除身一切邪业，住於清净正业也。）正命法明门，谓除灭一切恶道故。（正命者，谓除邪命利养，住於清净正命也。）正行法明门，谓至彼岸故。（正行，即正精进，谓身心专精，勤求涅盘也。）正念法明门，谓不思念一切法故。（正念者，谓念念在於正助之法也。）正定法明门，谓得无散乱三昧故。（正定者，谓摄心正助之法，入於正定也。梵语三昧，华言正定。）菩提心法明门，谓不断三宝故。（梵语菩提，华言道。三宝者，佛宝、法宝、僧宝也。）依倚法明门，谓不乐小乘故。正信法明门，谓得最胜佛法故。增进法明门，谓成就一切诸善根法故。檀度法明门，谓念念成就相好，庄严佛土，教化悭贪诸众生故。（檀，梵语具云檀那，华言布施。）戒度法明门，谓远离恶道、诸难教化、破戒诸众生故。忍度法明门，谓舍一切□恚、我、慢、谄曲、调戏，教化如是诸恶众生故。精进度法明门，谓悉得一切诸善法，教化懈怠诸众生故。禅度法明门，谓成就一切禅定及诸神通，教化散乱诸众生故。（禅，梵语具云禅那，华言静虑。）智度法明门，谓断无明黑暗，教化愚痴诸众生故。方便法明门，谓随众生所威仪，而示现教化，成就一切诸佛法故。四摄法法明门，谓摄受一切众生，得菩提已，施一切众生法故。（四摄法者，一、布施摄，二、爱语摄，三、利行摄，四、同事摄也。）教化众生法明门，谓自不受乐，不疲倦故。摄受正法法明门，谓断一切众生诸烦恼故。福聚法明门，谓利益一切诸众生故。修禅法明门，谓满足十力故。（十力者，知是处非处智力、知过现未来业报智力、知诸禅三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。）寂定法明门，谓成就如来三昧具足故。慧见法明门，谓智慧成就满足故。入无碍辩法明门，谓得法眼成就故。（法眼者，谓知一切众生各各方便所化之法门也。）入一切行法明门，谓得佛眼成就故。（佛眼者，谓覆障虽密，无不见知也。）成就陀罗尼法明门，谓闻一切诸佛法能受持故。（梵语陀罗尼，华言总持。）得无碍辩法明门，谓令一切众生皆欢喜故。顺忍法明门，谓顺一切诸佛法故。得无生法忍法明门，谓得受记故。（受记者，谓菩萨受作佛之记也。）不退转地法明门，谓具足往昔诸佛法故。从一地至一地智法明门，谓灌顶成就一切智，乃至得成阿耨多罗三藐三菩提故。（从一地至一地智者，谓从等觉菩萨之智，至妙觉果佛之智也。灌顶者，谓等觉菩萨将入妙觉之位，如转轮王太子受王位时，以四海水灌其顶也。梵语阿耨多罗三藐三菩提，华言无上正等正觉。）此珠为最胜者，以其数次於上品。若持以念佛名号，则功德利益为最胜也。若以木[木*患]、莲子、水晶、菩提子为者，其持掐所得之福，亦如前也。［出维摩诘所说经］ 经云：毗耶离城有长者子，名曰宝积。与五百长者子，俱持七宝盖来供养佛。佛之威神，令诸宝盖合成一盖，遍覆大千世界。而此世界广长之相，悉於中现。五百盖者表五阴也，合成一盖者，表一心也。以显五阴之法，全是一心也。（梵语毗耶离，华言广博严净。五阴者，色阴、受阴、想阴、行阴、识阴也。）［出起信论］ 谓一真法界之相，从本以来，离虚妄相，离言说相，离名字相，离一切诸法之相，故名一相。［出华严经随疏演义钞］ 无二曰一，不妄曰真；交彻融摄，故曰法界。即是诸佛平等法身，从本以来，不生不灭，非空非有，离名离相，无内无外，惟一真实，不可思议；是名一真法界。［出摩诃僧只律］ 瞬者，目动也。律云：二十瞬名一弹指。谓修行人持斋之法。日正当午，乃受饮食，若日过午一瞬，则不当食。［出寂调音所问经］ 一空者，谓一切诸法皆无自性。若色若心，若依若正，乃至圣凡因果之法，虽种种不同，求其体性，毕竟皆空。经云：如瓦器中空，宝器中空，俱同一空，无二无别。是也。（依者，依报，即国土也；正者，正报，即众生身也。）谓须弥山，□□罗山，二山中间，有水，广八万四千由旬，其水生优钵罗等杂华，互相照触，日光为之生冷。（梵语须弥，华言妙高。梵语由旬，华言限量。梵语优钵罗，华言青莲。）［出华严经随疏演义钞］ 一致者，谓佛乘宗极之趣惟一也。如来设化，始随机宜不同，故有三乘之说。终归显实，但名佛乘一致之理。钞云：混万化即真，会精□一致。是也。（三乘者，声闻乘、缘觉乘、菩萨乘也。）［出仁王经疏］ 色者，眼根所对之色也。色即法界，具足三谛。以一切法，体性融通，互摄无碍。若一切色即一色，此是真谛，忘泯一切法也。若一色即一切色，此是俗谛，建立一切法也。若非一非一切，亦一亦一切，此是中谛，双遮双照，即中道也。尽理言之，非但色之一尘，具足三谛，声香味触法五尘，莫不皆然。举色，则一切法皆在於色，色外无法。举香，则一切法皆在於香，香外无法。疏云：一色一香，无非中道。是也。（法界者，法法皆以三谛而为界分，即是理也。双遮双照者，遮谓遮情，照谓照性，即双遮真俗，双照真俗也。）［出梵网经］ 经云：我今卢舍那，方坐莲华台。（我者，释迦佛自谓也。梵语卢舍那，华言净满；诸惑究尽谓之净，众德悉圆谓之满也。方坐者，方，正也，谓安住正法也。莲华者，华藏世界也，以其形似莲华，故以名之。台者，华藏世界之中央也。华严经云：风轮持香海，香海出莲华，莲华持世界。是也。）周匝千华上，复现千释迦。（莲华有千叶，故云千华。一华叶上，现一释迦佛，故云复现千释迦。此千释迦，乃从卢舍那佛出现也。）一花百亿国，一国一释迦。（於一花叶复现百亿国土，每一国土又现一释迦佛，则有千百亿国土，千百亿释迦佛。此千百亿释迦，乃从千叶上千释迦现出也。通而言之，卢舍那佛现出千释迦，千释迦佛现出千百亿释迦。今此四天下，乃是千百亿国土中之一土；释迦牟尼佛，乃是千百亿释迦中之一佛也。）［出华严经疏］ 藏即含藏之义。谓法界之理，竖穷三际，横遍十方，无德不备，无法不摄，一一该罗，重重无尽。若世间法，若出世间法，无不含藏，故名一藏。（三际者，过去、现在、未来也。）［出普贤行愿品疏］ 谓如来真身，无形无相，犹若虚空。虽同一虚，万像森然，虽含万像，一相不立。疏云：寂寥於万化之域，动用於一虚之中。是也。［出涅盘经］ 一行者，如来所行之行也。行以进趣为义。能行此行，则能趣向佛果。虽名一行，而具足五行。故经明五行之后，乃云：复有一行，是如来行。谓能於一心中行於五行，具足而无缺也。（五行者，圣行、梵行、天行、病行、婴儿行也。）［出华严经疏］ 一行一切行者，谓上根之人，依於一乘圆融之教，建立圆顿之行。圆顿行立，契合一乘，故能於一行中具足一切诸行也。［出文殊师利所说摩诃般若波罗蜜经］ 梵语三昧，华言调直定，又云正定。一行三昧者，惟专一行，修习正定也。谓修行之人，应处空闲，舍诸乱意，系心实理，想念一佛，专称名字，随佛方所，端身正向，能於一佛念念相续而不懈怠，於一念中即能得见十方诸佛，获大辩才也。
谓菩萨住是三昧，与毕竟空相应，更无余行次第，是名一行三昧。［出起信论］ 一觉者，十界众生本性之觉也。谓六道众生，业惑所覆，不能觉了，名为不觉。三乘之人，断惑证理，未能究竟，名随分觉。惟佛一人，诸惑净尽，彻见本性，名究竟觉。迷悟虽殊，觉体本一。论云：本来平等同一觉故。是也。（十界者，佛界、菩萨界、缘觉界、声闻界、天界、人界、阿修罗界、饿鬼界、畜生界、地狱界也。佛亦名众生者，佛为无上众生也。六道者，天道、人道、修罗道、饿鬼道、畜生道、地狱道也。三乘者，菩萨乘、缘觉乘、声闻乘也。）［出涅盘经］ 解脱者，无拘无碍自在之谓也。一切众生同有佛性，本来解脱；良由心生执著，妄自迷倒，受诸缠缚。若能一念反妄归真，了缚无缚，则与诸佛如来同一解脱，无有差别。经云：同一解脱。是也。［出圆觉经略疏］ 一言者，谓圭峰密禅师读圆觉经，未终其卷，於一言下，豁然开悟。乃知自心即是佛心，定当作佛。故疏序云：一言之下，心地开通。是也。［出华严经随疏演义钞］ 一证一切证者，谓上根之人，以圆妙之智，照了性境圆融，无始无终，非浅非深，不有不空，无法不备，无处不通。是故一处证入，则一切处皆证入矣。［出华严经疏］ 一语者，如来之语也。经云：如来於一语言中，演说无边契经海。盖言於一语中，演说妙法无量无边。譬如泉之初发，细若一线，流之不已，为江为海，无有穷尽也。［出首楞严经］ 路，犹道也，即能通之义。谓诸佛如来，离於生死，入大涅盘，无不皆以首楞严大定而为正路，舍此则无由而入。经云：十方薄伽梵，一路涅盘门。是也。（梵语涅盘，华言灭度。梵语首楞严，华言健相，又一切事究竟坚固。梵语薄伽梵，佛之总号。其义有六：自在、炽盛、端严、名称、吉祥、尊贵，为含多义，故不翻也。）［出华严经］ 身即法身也。盖十方诸佛，无明之惑净尽，法性之体全彰，无有自他色相之异，故名一身。经云：一切诸佛身，惟是一法身。是也。［出华严经］ 一道者，一实之道，即佛所说最上乘之法也。若依此道而修，则能顿断诸惑，顿出生死，非如二乘等次第超出。经云：一切无碍人，一道出生死。是也。（二乘者，缘觉乘、声闻乘也。）［出梵网经］ 经云：一针一草，不得故盗。谓持戒之人，虽是微细之物，不得故意盗取也。谓狱卒捉罪人，倒投镬中，随汤涌沸，上下回旋，身已坏烂，久受苦已，方出此狱，复到多铜镬地狱。［出法华经］ 门者，即能通之义。一谓一理，即是所通门，谓正教即是能通。盖譬佛所说一乘之教，则能通於实相之理。经云：惟有一门。是也。梵语一阐提，华言信不具。谓此人拨无因果，颠倒邪见，不信现在未来业报，不亲善友知识，不听诸佛所说教诫，当堕地狱，无有出期。如世重病，终难治也。谓此人不信有因有果，毁谤大乘，是名一阐提不信障。［出华严经随疏演义钞］ 一障一切障者，谓造恶众生，一念□心起，百万障门开，一切善根皆悉消灭，一切业障同时增长；所以一障则一切障也。［出法华经］ 一雨者，喻佛所说一乘之法也。盖佛说法华，惟谈圆教一实相理，纯一无杂，即是如来一音宣澍一乘法雨，咸令众生开佛知见。经云：一雨所润。是也。［出维摩经］ 一音者，佛之音声也。盖众生缘有浅深，根有利钝，故於一音之中，同听异闻。若是人天根器，则闻佛说五戒十善之法；若是声闻根器，则闻佛说四谛之法；若是缘觉根器，则闻佛说十二因缘之法；若是菩萨根器，则闻佛说六度等法；各得解了。经云：佛以一音演说法，众生随类各得解。是也。（五戒者，不杀、不盗、不邪淫、不妄语、不饮酒也。十善者，不杀、不盗、不邪淫、不妄言、不绮语、不两舌、不恶口、不贪、不□、不痴也。声闻者，闻佛声教，悟真空理，故名声闻也。四谛者，苦谛、集谛、灭谛、道谛也。缘觉者，因观十二因缘觉真空理，故名缘觉也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。菩萨者，梵语具云菩提萨□，华言觉有情。六度者，一布施、二持戒、三忍辱、四精进、五禅定、六智慧也。）［出华严经疏］ 一音教者，谓如来一代之教，虽有顿渐诸说不同，而皆不出一音也。故罗什法师云：佛一圆音，平等无二，无思普应，机闻自殊。是也。（梵语罗什，华言童寿。）谓佛一音说法，平等普应，大小机器，皆得利益。如大地草木，一雨普滋，故不分也。［出维摩诘所说经］ 一食者，世间分段之食也。若能於此一食，了达三谛，即成法食。然后运平等心，上供诸佛，中奉贤圣，下及六道，等施无别。经云：以一食施一切。是也。（三谛者，真谛、俗谛、中谛也。六道者，天道、人道、修罗道、饿鬼道、畜生道、地狱道也。）
谓比丘修道，应作是念：我求一食尚多有所妨，何况小食、后食，若不自损，则失半日之功，不能一心行道。是故断数数食，受一食法，是为头□行也。（小食者，晨时食也；后食者，过中食也。）［出法华经］ 一餐者，一餐之食也。盖言声闻之人，於般若会上，蒙佛加被，为诸菩萨说大乘法。声闻自谓小乘，而於大法不生喜乐，譬若见食而不能餐。经云：而无希取一餐之意。是也。［出维摩经］ 默者，无言也。默必对说。诸佛菩萨或说或默，皆能显於妙理。故经中三十二菩萨，各谈不二法门竟，文殊师利问维摩诘言：仁者当说，何等是菩萨入不二法门？时维摩诘默然无言。文殊叹曰：善哉！善哉！乃至无有文字语言，是真入不二法门。此即默而说，即说而默也。（梵语文殊师利，华言妙德。梵语维摩诘，华言净名。）［出华严经疏］ 谓能制心离欲，身无过恶，心怀道德，修诸梵行，具此七法，名为世间丈夫也。（梵行，即净行也。） 〔一、长寿〕，长寿者，谓寿命延长，久住世间，能修梵行，故名丈夫。 〔二、妙色〕，妙色者，谓形仪英伟，色相端严，能修梵行，故名丈夫。 〔三、无病〕，无病者，谓宿福深厚，无病少恼，能修梵行，故名丈夫。 〔四、非半择迦〕，梵语半择迦，华言变。谓有能变男女之形，即五种不男之一也。今言非者，非是不男，非仆非女，能修梵行，故名丈夫。 〔五、智慧〕，智慧者，谓有智慧，信受正法，身心猛利，能修梵行，故名丈夫。 〔六、威肃〕，威肃者，谓威容整肃，发言人所信服，能修梵行，故名丈夫。 〔七、大宗叶〕，大宗叶者，谓其家世贵盛，宗支奕叶，流芳永久，能修梵行，故名丈夫。［出涅盘经］ 婆伽婆者，总万德至极之名也。经云：婆伽婆具此七义。不翻华言者，多含义故。即五种不翻之一也。（五种不翻者，秘密不翻、多含义不翻、此方无不翻、顺古不翻、生善不翻。） 〔一、能破烦恼〕，破者，裂断也。烦恼者，昏烦之法恼乱心神也。谓如来断诸烦恼，乃至无明之惑，净尽无余。故云能破烦恼。 〔二、能成就诸善法〕，谓如来於往昔无量劫中，恭敬父母和尚诸师上座，乃至修行六度，四无量等一切善法。故云能成就诸善法。（劫，梵语具云劫波，华言分别时节。六度者，一布施、二持戒、三忍辱、四精进、五禅定、六智慧也。四无量者，慈无量、悲无量、喜无量、舍无量之四心也。） 〔三、善解诸法义〕，谓如来於无量劫中，修习信、进、念、定、慧善根，常为法利，不为食利，若读若诵，而於诸法义理，无不通达晓了。故云善解诸法义。（信进念定慧名为五根，亦名五力。谓信则信於正道、助道之法。进则於正助之道，精进勤修也。念则观想思念正助之道也。定则摄心在定。慧则内性自照也。） 〔四、有大功德无能胜〕，谓如来於无量劫，常修出世间心，及出家心，无为之心，无诤讼心，而能成就无上大菩提心。故云有大功德无能胜。（梵语菩提，华言道。） 〔五、有大名闻遍十方〕，谓如来能具十力，四无所畏，常乐我净之德，大千世界无不闻知。故云有大名闻遍十方也。（十力者、是处非处智力、过现未来业报智力、诸禅解脱三昧智力、诸根胜劣智力、种种解智力、种种界智力、一切至处道智力、天眼无碍智力、宿命无漏智力、永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。常乐我净者，不迁不变，名常；离生死苦，名乐；自在，名我；惑尽，名净也。） 〔六、能种种大惠施〕，谓如来於无量劫中，常为众生而行布施，乃至衣服珍宝，头目髓脑，无所吝惜，故云能种种大惠施。 〔七、无量阿僧只劫吐女根〕，梵语阿僧只劫，华言无数时。吐者，不受之义，即出离也。谓如来於初阿僧只劫，尸弃佛时，已离女身，永不复受。故云吐女根也。（梵语尸弃，华言火，又云持髻。）［出华严经疏］ 谓菩萨常为利乐一切众生，示现世间，而作善友，劝导诱掖，开示教他也。（菩萨，梵语具云菩提萨□，华言觉有情。） 〔一、遭苦不舍〕，谓菩萨运大悲心，怜悯六道众生，受诸苦恼，故随类现形，种种开示，令得出离。虽代受其苦，心无弃舍，是为遭苦不舍。（六道者，天道、人道、修罗道、饿鬼道、畜生道、地狱道也。） 〔二、贫贱不轻〕，谓菩萨运平等心，见一切众生虽乏功德法财以自庄严，而知其本有法身，无德不备。是以心常爱念，不生轻慢，是为贫贱不轻。 〔三、密事相告〕，谓菩萨见诸众生，本性圆明，众德元具。无始以来，为一切客尘烦恼之所隐覆，不能显现。故委曲相告，令其断除，开发本性，是为密事相告。（客尘者，谓无明之惑，暂自外至，名之为客；以能染污真性，名之为尘也。） 〔四、递相覆藏〕，谓菩萨见诸众生，善根未熟，未能深信实道，故覆实理而以权法示之。及其善根既熟，堪任实化，故覆其权法而以实理示之，是为递相覆藏。 〔五、难作能作〕，谓菩萨但为诱掖众生，人所难为者，悉能为之，故虽著弊垢衣不以为贫，执除粪器，不以为贱，是为难作能作。 〔六、难与能与〕，谓菩萨以自己所悟真实之理，方便教化，亦令一切众生，皆得本有真实之性。犹解髻中明珠而以与人，心无吝惜，是为难与能与。 〔七、难忍能忍〕，谓菩萨见诸众生，违佛教化，作不善业，生诸恶道，即起哀悯之心，方便度脱，虽经多劫，心无退转，是为难忍能忍。（劫，梵语具云劫波，华言分别时节。）［出仁王护国经并翻译名义］ 七众者，谓出家五众，比丘、比丘尼、沙弥、沙弥尼、式叉摩那；在家二众，优婆塞、优婆夷也。 〔一、比丘〕，梵语比丘，华言乞土。谓上乞法以资慧命，下乞食以资以色身也。亦名□刍，盖□刍，雪山香草名，草有五义，以喻比丘五德。（五义五德者，一体性柔软义，喻比丘折伏身语□犷之德；二引蔓旁布义，喻比丘度人不绝之德；三馨香远闻义，喻比丘戒香芬馥之德；四能疗疼痛义，喻比丘能断烦恼之德；五不背日光义，喻比丘常向佛日之德也。） 〔二、比丘尼〕（亦名□刍尼），梵语尼，华言女。大智度论云：尼得无量律仪，故应次於比丘。又佛以仪法不便，故在比丘之后。 〔三、沙弥〕，梵语沙弥，又云室利摩理洛迦，华言息慈。谓止息世染之情，慈济群生也。以初入佛法之时，多存俗情，故须息恶行慈，是名沙弥。 〔四、沙弥尼〕，梵语沙弥尼，又云室利摩理迦，华言勤策女。谓精勤策进佛法功行故也。 〔五、式叉摩那〕，梵语式叉摩那，华言学法女。行事钞云：式叉尼具学三法，一学根本，二学六法，三学行法，是名学法女。（根本者，谓不杀、不盗、不淫、不妄语也。六法者，不染心相独、不盗人四钱、不断畜生命、不小妄语、不非时食、不饮酒也。行法者，谓大尼之戒行也。） 〔六、优婆塞〕，梵语优婆塞，华言清净士。梵语旧云邬波索迦，华言近事男。谓其自行清净，亲近承事佛法也。 〔七、优婆夷〕，梵语优婆夷，华言清净女。梵语旧云邬波斯迦，华言近事女。谓其自行清净，亲近承事佛法也。［出翻译名义］ 七佛者，谓过去庄严劫中三佛，现在贤劫中四佛也。（劫，梵语具云劫波，华言分别时节。庄严劫者，谓此劫中，多所庄严也。贤劫者，谓此劫中，多贤人也。） 〔一、毗婆尸佛〕，梵语毗婆尸，华言有四。以其如月圆智满，则云遍见。魄尽惑亡，则云净观。既圆且净，则云胜观、胜见，是为七佛之首也。 〔二、尸弃佛〕，梵语尸弃，华言火，又云持髻。谓无分别智最为尊上，处於心顶也。过毗婆尸佛三十劫后，而成正觉。（无分别智者，即根本智，谓为众智之本也。） 〔三、毗舍浮佛〕，梵语毗舍浮，华言遍一切自在。谓烦恼断尽，於一切处无不自在，而为庄严劫中千佛之最后一佛也。（烦恼者，无明也。） 〔四、拘留孙佛〕，梵语拘留孙，华言所应断。谓断一切烦恼，永尽无余。於贤劫中第九减劫，人寿减至六万岁时，出世成佛，为千佛首。 〔五、俱那含牟尼佛〕，梵语俱那含牟尼，华言金寂，谓金则明现，寂则无碍也。大智度论，又名迦那迦牟尼，华言金仙人。谓身金色故也。人寿减至四万岁时，於阎浮提出世成佛。（梵语阎浮提，华言胜金洲。） 〔六、迦叶佛〕，迦叶，梵语具云迦叶波，华言饮光。谓身光显赫，能饮蔽一切光明故也。人寿减至二万岁时，出世成佛。 〔七、释迦牟尼佛〕，梵语释迦牟尼，华言能仁寂默。能仁是姓，寂默是字。以寂默故，不住生死。以能仁故，不住涅盘。悲智双运，利物无穷，故立此号也。人寿减至一百岁时，出世，为贤劫中第四佛。［出翻译名义］ 不染曰净，华乃对果而言，即因中所修之行也。谓二乘修习无漏之业，以七种净行为华，而证道果，故言七净华也。维摩经云：定水湛然，满布以七净华。是也。（二乘者，声闻乘、缘觉乘也。无漏业者，谓修戒定慧之业，不漏落三界生死也。） 〔一、戒净华〕，戒净华者，谓摄律仪等戒，即正语、正业、正命也。谓二乘持守戒法，摄身口意业，若戒行清净，则道果自成也。（摄律仪者，谓一切戒法，无不聚摄也。正语、正业、正命者，即身口意三业也。正，即不邪也。若三业不邪，则戒体清净矣。） 〔二、心净华〕，心净华者，即精进、正念、正定也。谓二乘修习禅定，当精勤正念。若内心清净，则道果自成也。 〔三、见净华〕，见净华者，即正见、正思惟也。谓二乘修无漏行，常正思惟，则正见现前。若所见清净，则道果自成也。 〔四、断疑净华〕，断疑净华者，即见道也。谓初果须陀洹修无漏行观，断除疑惑，见道分明，则内心清净，道果自成也。（梵语须陀洹，华言预流。疑惑即见惑，谓意根对法尘，起诸分别也。） 〔五、分别净华〕，分别净华者，谓二果斯陀含，三果阿那含，修无漏行，断除思惑，於真空理善能分别，则内慧清净，道果自成也。（梵语斯陀含，华言一来。梵语阿那含，华言不来。思惑者，谓眼耳鼻舌身五根，对色声香味触五尘，起诸贪爱也。） 〔六、行净华〕，行净华者，谓二果、三果，修无漏行，断除思惑，则智见分明，慧行清净，道果自成也。 〔七、涅盘净华〕，梵语涅盘，华言灭度。涅盘净华者，即无学道也。谓四果阿罗汉既断见、思二惑，无法可学，知见清净，则涅盘之果自成也。［出圆觉经疏钞］ 小乘七十五法，摄为五类。谓色法十有一，心法一，心所有法四十有六，不相应行法十有四，无为法三也。 〔色法十一〕，色即质碍之义。谓眼耳鼻舌身五根，色声香味触五境，及法处所摄一分，此十一种，皆有色相可见可对，故总名为色法。（法处，即意识所取之境。具有四分：一、心所法，二、不相应法，三、无为，四、无表色。今言法处所摄一分者，正是无表色也。无表色者，谓意识缘於过去所见之境，虽分别明了，而无所表对故也。） 〔心法一〕，心法者，谓心虽无形质，而有觉知之用，以能缘虑分别，名之为心，即意识也。（此专言意识者，盖小乘之人，唯知心王是第六意识，而不知有第七、第八二种之识也。） 〔心所有法四十六〕，心所有法者，以对意识心王而言之也。此四十六合为六位，遍大地有十：一、受，（领纳前境也。）二、想，（於境取像也。）三、思，（起心造作诸业也。）四、触，（对境也。）五、欲，（希望乐境也。）六、慧，（拣择善恶法也。）七、念，（记忆不忘也。）八、作意，（能警觉者为性。心未起，能警令起；心已起，能引趣境也。）九、胜解，（於理明了无碍也。）十、三摩地，（梵语三摩地，华言等持。离沉掉曰等，令心专注不散曰持。）此之十法，通善通恶，遍一切心，故云遍大地也。大善地有十：一、信，（於善法深乐不疑也。）二、勤，（於诸善法精进修习也。）三、舍，（远离掉举也。）四、惭，（耻己无德也。）五、愧，（羞为恶行也。）六、无贪，（於五欲境心生厌离也。）七、无□，（於违情之境，不起忿怒也。）八、不害，（於诸有情，不加损恼也。）九、轻安，（远离昏乱也。）十、不放逸，（於不善法，心不染著也。）此之十法，不通於恶，唯是善业，能通至无漏圣道。故云大善地也。（无漏者，不漏落三界生死也。）大烦恼有六：一、痴，（於事理迷惑不了也。）二、放逸，（纵恣欲境也。）三、懈怠，（身心不勤也。）四、不信，（邪见多疑也。）五、昏沉，（心神迷惑也。）六、掉举，（内心摇动也。）此之六法，依五识、第六识、第七识而起，不通於善，唯是恶法，故云大烦恼也。大不善有二：一、无惭，（不知羞耻也。）二、无愧，（阴为不善也。）此之二法，谓人无惭愧，则无恶不造。故云大不善也。小烦恼有十：一、忿，（暴怒也。）二、覆，（不令人知己过也。）三、悭，（於一切财不能惠施也。）四、嫉，（心怀妒忌也。）五、恼，（外境违情不自安忍也。）六、害，（损恼有情也。）七、恨，（怨恨也。）八、谄，（媚悦人意也。）九、诳，（诡诈不实也。）十、□，（矜己傲他也。）此之十法，但依第六识而起，故云小烦恼也。不定法有八：一、悔，（或作恶事，或不作善事，心皆追悔也。）二、睡眠，（谓人睡眠，神识昏昧，梦中见境，或善或恶，或不善不恶也。）三、寻，（寻即寻思，即心中所起之念，或善或恶，或不善不恶也。）四、伺，（伺即伺察，亦心中所起之念也。心□而浮曰寻，心细而沉曰伺。二者皆是心念，但分□细耳。亦通善恶，不善不恶也。）五、贪，（引取无厌也。）六、□，（忿怒不息也。）七、慢，（自恃陵他也。）八、疑，（犹豫不决也。）此之八法，通於善、恶、无记三性，故云不定法也。（无记者，谓不善不恶，无所记录故也。） 〔不相应行法十四〕，一、得，（於一切法造作成就也。）二、非得，（於一切法不能成就也。）三、众同分，（如人之类，其形相似也。）四、无想异熟，（此即无想报，外道修无想定，命终生无想天，以其果报，异世成熟，故曰异熟。）五、无想定，（外道所修之定，想心俱灭故也。）六、灭尽定，（得此定者，受想之心灭尽，诸识不起也。）七、命根，（第八藏识种子，并出入息暖气三者，连持不断也。）八、生，（诸法生起也。）九、住，（诸法未迁也。）十、异，（诸法渐衰也。）十一、灭，（诸法消尽也。）十二、名身，（依事立名，众名联合，故曰名身）十三、句身，（积言成句，众句联合，故曰句身。）十四、文身，（文即文字，众字联合，故曰文身。）此之十四法，有名无体，不与色法、心法，及心所有法相应，故云不相应行法也。 〔无为法三〕，一、择灭无为，（择即拣择，灭即断灭，以智灭惑，所显真理，理无作为也。）二、非择灭无为，（不假智力，断灭诸惑，性本清净，无所作为也。）三、虚空无为，（真空之理，离诸障碍，犹如虚空，无所作为也。）盖前色法、心法，及心所有法、不相应行，皆是世间有为之法；此之三法，是出世间之法，故名无为。然七十五法，不出乎色、心，而色则由心造也。若摄末归本，唯心一法耳。善财承教，至海潮处，普庄严国，参休舍优婆夷。为说离忧安隐幢解脱门已。乃云：如诸菩萨，其心如海，悉能容受一切佛法等，而我云何能知能说。复令参毗目瞿沙仙人。（毗目瞿沙，梵语具云毗多罗涅瞿沙，华言最上无恐怖声。）［出天台四教仪集注］ 周者，周遍也。佛为多□众生，令修众生缘慈之观而对治之，不出七境，先亲而后冤者，从易而至难也。若以平等之心观之，何冤何亲，於此七境，境境悉以三乐与之，使冤亲无间，故先假作此观，以破□障。而於众生，实未得其乐也。（多□者，谓於违情之境，多所忿恨也。众生缘慈者，谓缘念一切众生如父母等想，慈愍爱念，而与其乐也。从易至难者，谓亲与乐则易，而冤则难也。三乐者，谓佛之乐为上乐，菩萨之乐为中乐，诸天之乐为下乐也。） 〔一、上品亲〕，上品亲谓己之父母师长也。 〔二、中品亲〕，中品亲谓己之兄弟姊妹也。 〔三、下品亲〕，下品亲谓己之朋友知识也。 〔四、中人〕，中人谓非己之冤，非己之亲也。 〔五、下品冤〕，下品冤谓曾害己之朋友知识者也。 〔六、中品冤〕，中品冤谓曾害己之兄弟姊妹者也。 〔七、上品冤〕，上品冤谓曾害己之父母师长者也。［出法华文句］ 夫七善之法，乃通大小。今依法华所明，是圆顿大乘之七善也。 〔一、时节善〕，谓法华一经，具乎序、正、流通三分。即初善、中善、后善也。盖如来演说圆顿一乘之法，虽该序、正、流通，皆是当机得益之时，是名时节善。 〔二、义善〕，谓法华一经所说之法，其义深远，即是顿教了义之理，非声闻、缘觉所能测其边底，是名义善。 〔三、语善〕，谓法华一经所说之法，其语巧妙，乃如来金口梵音，会理直说，菩萨之心，无不欢喜，即圆顿一乘妙教之文，是名语善。 〔四、独一善〕，谓法华一经所说之法，纯一无杂，独为菩萨，不共二乘，即圆顿一乘妙教，是名独一善。（二乘者，声闻乘、缘觉乘也。） 〔五、圆满善〕，谓法华一经所说之法，具明世间、出世间满足之理，即圆顿一乘妙教，是名圆满善。 〔六、调柔善〕，谓法华一经所说之法，清净洁白，唯谈中道之理，而无空假二边，瑕秽之相，即圆顿一乘妙教，调和柔顺，是名调柔善。 〔七、无缘慈善〕，谓法华一经所说之法，备有梵行之相，即无缘慈也。言无缘者，心不攀缘一切众生，而於一切众生自然现益，是名无缘慈。［出法华文句］ 〔一、火宅喻〕，火譬众生五浊等苦，宅譬三界。谓三界众生，为五浊八苦之所煎逼，而不得安隐。犹大宅被火所烧，而不能安居。故以火宅为喻也。（五浊者，劫浊、见浊、烦恼浊、众生浊、命浊也。三界者，欲界、色界、无色界也。八苦者，生苦、老苦、病苦、死苦、爱别离苦、怨憎会苦、求不得苦、五阴盛苦也。） 〔二、穷子喻〕，谓二乘之人，无大乘功德法财之所庄严，犹贫穷之子，缺乏衣食之资，以活身命。故以穷子为喻也。（二乘者，声闻乘、缘觉乘也。大乘功德法财者，即六度万行也。） 〔三、药草喻〕，药草者，譬三乘人根性也。草有三种，谓小草、中草、大草。小草喻天人。中草喻声闻、缘觉。大草喻藏教菩萨。药草虽有大小不同，若蒙云雨沾润，皆得敷荣郁茂，能治众病。以喻三乘之人，根器虽高下不同，若蒙如来慈云法雨润泽，则能成大医王，普救群品。故以药草为喻也。（三乘者，声闻乘、缘觉乘、菩萨乘也。） 〔四、化城喻〕，无而忽有名化；防非御敌名城。以喻涅盘能防见、思之非，御生死之敌也。谓如有人欲至宝所，而於中途退还，有聪慧导师，权化作城，暂止息，然后令其得至宝所。以譬二乘之人，初闻大教，中即忘失，流转生死。故世尊权设方便，令其先断见、思烦恼，而暂证真空涅盘，以为稣息；然后到於究竟宝所。故以化城为喻也。（梵语涅盘，华言灭度。见、思者，谓意根对法尘起诸分别曰见；眼耳鼻舌身五根，对色声香味触五尘，起诸贪爱，曰思也。宝所者，喻实相之理，即究竟大涅盘也。） 〔五、衣珠喻〕，衣珠者，衣中之珠也。谓如有人至亲友家，醉酒而卧；亲友即以宝珠，系其衣内，而不觉知，自受贫苦。后因亲友告言：汝身衣内，自有无价宝珠，何为衣食乃至如是？其人於是得珠，受用无极。以喻二乘之人，昔於大通佛所，曾下大乘之种，因无明所覆，不能觉了。后因如来方便开示，遂乃得证大乘之果，利乐无穷。故以衣珠为喻也。 〔六、髻珠喻〕，髻珠者，轮王髻中之珠也。轮王喻如来，髻喻二乘权教，珠喻一乘实理。珠在髻中，犹实理为权所隐也。此谓如来於法华会上，开权显实，授记二乘，而得作佛。犹轮王解髻中之珠，以与功臣。故以此为喻也。 〔七、医子喻〕，医喻如来。子喻三乘人也。谓诸子无知，饮他毒药，心即狂乱，父设方便，令服好药，以瘥其病。此譬三乘之人，信受权教，不得正道，如来设诸方便，令服大乘法药，速除苦恼，无复众患。故以医子为喻也。［出瑜伽师地论］ 〔一、欲垢〕，欲，即希求之义。垢者，尘也，污也。谓人於诸所有功德，不求他知；若欲令他知，我成就如是功德，是名欲垢。 〔二、见垢〕，见者，执著分别也。谓人於诸所有功德，无执著分别之见；若生执著，是名见垢。 〔三、疑垢〕，疑者，迷惑不了也。谓人於诸所有功德，若或疑惑为功德耶？为过失耶？如是疑者，是名疑垢。 〔四、慢垢〕，慢者，恃己凌他也。谓人不以己之所有功德，与他校量，而生轻慢；若生轻他之心，是名慢垢。 〔五、□垢〕，□者，矜夸自高也。谓人不以己之所有功德，而生忻喜；若生忻喜贡高之心，是名□垢。 〔六、随眠垢〕，依附不舍曰随，五情暗冥曰眠。谓人於诸所有功德，常加护念，不为随眠烦恼之所盖覆；若烦恼习气未断，是名随眠垢。（五情者，即眼耳鼻舌身之情也。烦恼习气者，谓烦恼余习之气分也。） 〔七、悭垢〕，谓人於诸所有功德，回施一切众生，无吝惜心；若生悭惜之念，是名悭垢。谓两足下、两手、两肩、项中，七处皆平满端正也。［出楞严经］ 七处徵心者，佛於楞严会上，徵诘阿难心目所在之处也。此由阿难遭摩登伽之幻术。佛敕文殊，将咒往护，提奖阿难，归来佛所。佛问其发心出家之始，阿难以见佛胜相而答。佛遂徵其心目所在，阿难答以目在外，而心在内。及佛徵其心不在内，又计之在外。如是展转穷逐徵诘，至於无所著处。使其妄心无所依止。盖由阿难不知妙净明心，遍一切处，无在无不在，而妄认缘尘分别影事，以为心相。佛欲破其妄想缘心，显其妙净明体，故有七处徵心之说也。（梵语阿难，华言庆喜。梵语摩登伽，华言本性。文殊，梵语具云文殊师利，华言妙德。） 〔一、在内〕，在内者，谓阿难因佛徵问心目所在，阿难答云：心居身内，目在於外。佛遂问云：汝心若在身内，则应先见身中心肝脾胃等物，然后能见外境。若不先见身中之物，汝心岂在身内。故云：汝言觉了能知之心，住在身内，无有是处。 〔二、在外〕，在外者，谓阿难被佛徵心非内，则又计之於外，故以灯光譬之。谓众生心在身外，不见身中。如灯光在室外不能照於室内也。佛又问云：汝心若在身外，则身心两异，各不相知。若相知者，云何在外。故云汝言觉了能知之心，住在身外，无有是处。 〔三、潜根〕，潜根者，谓阿难被佛徵心非外，则又计为潜伏根里。（根，谓眼根。）故以琉璃笼眼为喻，谓眼合於心，如琉璃笼於眼上，若眼见物时，心即随能分别，无有障碍。如琉璃合眼，不碍於见物也。佛乃责其法喻不齐，汝若以琉璃喻眼，则眼亦可见眼，若可见，即同於境矣。眼若同境，则心境各异。岂可云心潜伏根内，随即分别耶？故云汝言觉了能知之心，潜伏根里，无有是处。 〔四、在暗内〕，在暗内者，谓阿难被佛徵诘心不在根里。则又计云：诸众生身腑藏在中，窍穴居外。如我今者，开眼见明，为见外。闭眼见暗，为见内。佛乃问其汝当闭眼见暗之时，此暗境界与眼对否？若与眼对，暗在眼前，云何成内。若不对者，云何成见。故云：汝言见暗，名见内者，无有是处。 〔五、随所合处〕，随所合处者，谓阿难被佛徵诘，不在暗内，则又计之。随所合处，心则随有。佛乃问云：汝言随所合处，心随有者，是心无体，则无所合；心若有体，则汝以手自□其身，汝心必能知觉。此知觉心为复内出，为从外来。若於内出，则见身中；若从外来，先合见面。既非内外，则无出入，出入既无，体性何有？若无有体，谁为随合。故云随所合处，心随有者，无有是处。 〔六、在中间〕，在中间者，谓阿难被佛徵诘，心非随所合处而有。则又计心在於根尘中间。佛又问云：汝心若在根尘之中，此之心体为复兼於根尘，为不兼於根尘，若兼於根尘，则根有知而尘无知，成敌两立，云何为中。若不兼者，不属根尘，即无体性，中何有相。故云当在中间，无有是处。（成敌两立者，谓根与尘而成敌对，有知与无知而成两立也。） 〔七、无著〕，无著者，谓阿难被佛徵诘，心不在中间。则又计之，一切无著，名之为心。佛又问云：汝言不著名为心者，如世间虚空水陆飞行，一切物象，汝心不著。此等物象，为有为无。若言无者，则同龟毛兔角，云何更有不著之物，而言不著。若言有者，物在则心亦在，云何无著。故云一切无著，名觉知心，无有是处。［出华严经随疏演义钞］ 华严者，因行如华，庄严果德也。七处者，佛说华严经之处也。所谓人间三处，即菩提场、普光明殿、逝多林；天上四处，即忉利天、夜摩天、兜率天、他化天也。 〔第一处，菩提场〕，梵语菩提，华言道。谓佛在摩竭提国，阿兰若菩提场中，始成正觉，於此处，说如来依正果报法门，共六品经：一世主妙严品、二如来现相品、三普贤三昧品、四世界成就品、五华藏世界品、六毗卢遮那品也。（梵语摩竭提，华言善胜，又云无恼。梵语阿兰若，华言闲静处。菩提场者，如来成道之场也。） 〔第二处，普光明殿〕，普光明殿者，谓其殿众宝所成，光明映照也。又佛於中说法，普放光明故也。此处凡三番聚会，共说十八品经。初於此处说十信等法门，共六品经：一如来名号品、二四圣谛品、三光明觉品、四菩萨问明品、五净行品、六贤首品。次於此处说等觉法门，凡十一品经：一十定品、二十通品、三十忍品、四阿僧只品、五寿量品、六菩萨住处品、七佛不思议品、八十身相海品、九如来随好光明品、十普贤行品、十一如来出现品。后於此处说离世间法，即经中离世间品也。 〔第三处忉利天〕，梵语忉利，华言三十三。即须弥山顶，帝释所居之处也。此处说十住等法门，共六品经：一升须弥山品、二山顶偈赞品、三十住品、四梵行品、五发心功德品、六明法品也。（梵语须弥，华言妙高。帝释，梵语释提桓因，华言能天主。今言帝释者，华梵双举也。） 〔第四处，夜摩天〕，梵语夜摩，华言善时。谓此天时时唱快乐故也。此处说十行等法门，共四品经：一升夜摩天品、二夜摩偈赞品、三十行品、四十无尽藏品也。 〔第五处，兜率天〕，梵语兜率，华言知足。谓於五欲境上知止足故也。此处说十回向等法门，共三品经：一升兜率天品、二兜率偈赞品、三十回向品也。（五欲者，色欲、声欲、香欲、味欲、触欲也。） 〔第六处，他化天〕，他化者，诸欲乐境不劳自化，皆由余天所化，而自在受用故也。此处说十地法门，即经中十地品也。 〔第七处，逝多林〕，梵语逝多，华言胜林，即给孤独园。此处说入法界法门，即经中入法界品也。（给孤独园者，即给孤长者，买只陀太子之园以奉佛也。）［出楞严经］ 大即体性圆融周遍无外之义。盖由万法不离地水火风而成，依空建立，因见有觉，因识有知，举此七种，则自他依、正、色、心，一切万法无不摄矣。然以众生迷失本心，根尘对起，知见妄分，听不出声，见不超色，但於日镜和合处见火起，月珠和合处见水生，各不相容，执相成碍，殊不知如来藏中，水火性空，本周法界，随众生心，循业发现。故世尊於楞严会上，开悟阿难及诸大众，会七大万法，皆归如来藏，故说此七大之相也。（依、正、色、心者，依即所依国土；正谓正受果报，即能依之身也；色即色身；心即心识也。） 〔一、地大〕，□为大地，细为微尘。析则成空，合聚为地。众生昏迷，但见其相，不知地性融通，遍周法界，随众生心，循业发现，清净本然，宁有方所，故名地大。（循业，即随业也。） 〔二、火大〕，火性无我，寄於诸缘，如执镜艾，对日火生。众生昏迷，但见其相，不知火性融通，遍周法界，随众生心，循业发现。如一处执镜，一处火生。遍法界执，满世间起。起遍世间，宁有方所，故名火大。（火性无我者，言火性无体也。） 〔三、水大〕，水性不定，流息无恒。如执珠盘，对月出水。众生昏迷，但见其相，不知水性融通，遍周法界，随众生心，循业发现。如一处执珠，一处水出，遍法界执，满法界生。生满世间，宁有方所，故名水大。 〔四、风大〕，风性无体，动静不常，如人整衣，则有微风拂他人面。众生昏迷，但知微风，不知风性，融通遍周法界，随众生心，循业发现。如一人整衣有微风出，遍法界拂，满国土生。周遍世间，宁有方所，故名风大。 〔五、空大〕，空性无形，因色显发，如人凿井，出土一尺，中间则有一尺虚空。众生昏迷，但见此空，不知性觉真空，遍周法界，随众生心，循业发现，如一井空，空生一井，十方虚空，亦复如是，圆满十方，宁有方所，故名空大。 〔六、见大〕，见觉无知，因色空有。如朝明夕昏，一切色相，因见分析。众生昏迷，但见明暗之相，不知性见精明，遍周法界，随众生心，循业发现，以由色空既遍，见亦周遍，六根互用，闻听觉知，亦复如是。圆满十虚，宁有方所，故名见大。（六根互用者，谓如眼见色，亦能闻声、嗅香、知味、觉触之类也。十虚，即十方虚空也。） 〔七、识大〕，识性无源，因於六种根尘而出，如根尘对起，分别妄生。众生昏迷，但随分别，不知性识明知，遍周法界，随众生心，循业发现，以由根境无边，识亦无尽，含吐十虚，宁有方所，故名识大。（六种根尘者，根即眼耳鼻舌身意六根也。尘即色声香味触法六尘也。十虚者，十方虚空也。）［出华严经疏］ 〔一、大是心体〕，大即常也，遍也，体即心体也。谓此心体含容法界，称性周遍，平等广博，不变不迁，无外无际。故云大是心体。 〔二、方是心相〕，方即方法，相即轨持也。谓无边法相，恒沙性德，皆由此心轨持含摄。故云方是心相。 〔三、广是心用〕，广即包博，用即业用也。谓此心业用，广博无际，而能出生万法，应用无尽。故云广是心用。 〔四、佛是心果〕，佛即觉也，果即菩提之果也。谓能离诸烦恼，觉了万法，具一切智，而得无上菩提，乃是证此心之果，非从外得。故云佛是心果。（梵语菩提，华言道。） 〔五、华是心因〕，华即喻也，因即行也。谓以种种万行之因华，皆由此心而能开觉。故云华是心因。 〔六、严是心功〕，严即庄严，功即功用也。谓能以万行因华，庄严法身果体，皆由此心运用之功。故云严是心功。 〔七、经是心教〕，经即能诠之名，教即言量也。谓於一文一句，诸法众理，行布圆融地位法门，皆由此心诠量该通。故云经是心教。［出华严经大疏第三卷］ 〔一、大〕，大即常体得名，常遍为义。谓旷兼无际，体不变易，竖穷三际，横[一/旦]十方也。（三际者，即过去、现在、未来三世也。） 〔二、方〕，方即就法得名，轨持为义。谓双持体相，十界常规，能令一切众生师轨执而生解也。（双持体相者，体即是性，谓持性与相也。十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。） 〔三、广〕，广即从用得名，包博为义。谓称性而周，用无有尽，包容法界，普遍十方也。 〔四、佛〕，佛即就人得名，觉照为义。谓觉斯玄妙，开解一切，悟大夜之重昏，朗万法之幽邃也。 〔五、华〕，华即从喻得名，感果严身为义。谓行敷荣，心华开觉，万行圆成，众德备体也。 〔六、严〕，严即功用得名，资妆为义。谓旷劫修成众法，悉备资广大之体，用妆真应之佛身也。（劫，梵语具云劫波，华言分别时节。） 〔七、经〕，经即能诠得名，贯摄为义。谓蕴无穷之性相，注无竭之涌泉，贯玄凝之妙义，摄无边之海会也。［出翻译名义］ 七宝诸经所载不同，旧出二种，其间名同而华梵不一，今依翻译名义，亦列二种，皆以梵语为名，而用华言，各释其下也。 〔一、苏伐罗〕，梵语苏伐罗，华言金。大智度论云：金出山石沙赤铜中，而有四义：一者色无变，二者体无染，三者转作无碍，四者令人富。以是等义，故名为宝。 〔二、阿路巴〕，梵语阿路巴，华言银。大智度论云：银出烧石中，世名白金，亦有四义，与前金同，故名为宝。 〔三、琉璃〕，梵语琉璃，华言青色宝。观经疏又云：吠琉璃耶，华言不远。谓西域有山，去波罗奈城不远，山出此宝，故以名之。此宝青色，一切众宝，皆不能坏，色体坚莹，世所希有，故名为宝。（梵语波罗奈，华言鹿苑。） 〔四、颇黎〕，梵语颇黎，或云塞颇胝迦，华言水玉，即苍玉也。或云水精，体色莹润，世所希有，故名为宝。 〔五、牟婆洛揭拉婆〕，梵语牟婆洛揭拉婆，华言青白色宝，即砗磲也。其状如车之渠，车之牙辋也，因以名焉。以其体坚色明，世所希有，故名为宝。 〔六、摩罗伽隶〕，梵语摩罗伽隶，华言码瑙。其色赤白如马之脑，因以名焉。以其可琢成器，世所希有，故名为宝。 〔七、钵摩罗伽〕，梵语钵摩罗伽，华言赤真珠。佛地论云：赤虫所出。大智度论云：此宝出鱼腹、蛇脑中，其色明莹，最为殊胜，故名为宝。［出修行本起经］ 长阿含经云：增劫中，则有轮王出世。以一增一减为一小劫，人寿增至八万四千岁，历过百年，寿减一岁，如是减至十岁，名为减劫。此后过百年，复增一岁，或云子倍父寿。（若父十岁子则二十岁。）名为增劫，如是增至八万四千岁时，则有金轮王出生。在王家绍灌顶位，於十五日香汤沐浴，受持斋戒，升高台殿，臣僚辅翼。东方忽有金轮宝现，舒妙光明，来应王所。若王欲往东方，轮即东转，王则将诸兵众，随其后行。金轮宝前，有四神导引。轮所住处，王即止驾。南西北方，随轮所至，亦复如是。於四天下，普劝人民，修十善道，是名金轮王。亦名转轮圣王。而具足七宝焉。（劫，梵语具云劫波，华言分别时节。金轮王太子绍位之时，取四大海水以灌其顶，方绍父位，以为金轮王，名灌顶位。十善道者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。） 〔一、金轮宝〕（亦名胜自在），金轮者，其轮千辐，径一丈四尺，具足毂辋雕文刻镂，众宝间错，光明洞达，天匠所成，非世所有也。谓转轮圣王既得此轮，随王心念，轮则为转，案行天下，须臾周匝，是为金轮宝。 〔二、白象宝〕（亦名青山），白象者，谓转轮圣王清旦升殿，有白象宝忽然出现，其身纯白，其首杂色，口有六牙，牙七宝色，力能飞行。若王乘时，一日之中，周遍天下，朝往暮回，不劳不疲；若行渡水，水不动摇，亦不濡足，是名白象宝。 〔三、绀马宝〕（亦名勇疾风），绀马者，青赤色马也。谓转轮圣王清旦升殿，有绀马宝忽然出现，髦鬣贯珠，洗刷之时，珠则堕落，须臾之间，更生如故；其珠鲜洁，色胜於前。鸣声远闻一由旬内，力能飞行。王若乘之，案行天下，朝去暮回，力不疲极。马脚触尘，皆成金沙，是名绀马宝。（梵语由旬，华言限量。有三等不同，上八十里，中六十里，下四十里。） 〔四、神珠宝〕（亦名光藏云），神珠者，谓转轮圣王清旦升殿，有神珠宝忽然出现，其色莹洁无有瑕类，夜悬空中，随国大小，明照内外，如昼无异，是名神珠宝。 〔五、玉女宝〕（亦名净妙德），玉女者，谓颜貌端正，色相具足，身则冬温夏凉，於诸毛孔出旃檀香，口出青莲华香，言语柔软，举动安详；食自消化，非同世间女人，有诸不净，是名玉女宝。 〔六、典财宝〕（亦名大财），典财又曰典宝藏臣，谓转轮圣王欲得七珍宝时，典藏臣举身向地，地出七宝；向水，水出七宝；向山，山出七宝；向石，石出七宝；是为典财宝。阿含经又云：居士宝，其人宿福深厚，眼能彻见地中伏藏，有主无主，皆悉见知。其有主者，为之卫护；其无主者，取供王用。是也。 〔七、主兵宝〕（亦名离垢眼），主兵又曰典兵臣，谓转轮圣王意欲得四种兵，若千若万，乃至无数；顾视之间，兵即已办，行阵严整，是为主兵宝。阿含经又云：其人智谋雄猛，韬略独出，即诣王所；白言：大王有所讨伐，不足为忧，若欲象马车步四种兵者，我自能办。是也。［出翻译名义］ 〔一、钵[打-丁+罗]娑〕，梵语钵[打-丁+罗]娑，华言珊瑚。大智度论云：海中石树也。谓西南涨海中，去七八里许，有珊瑚洲，洲底有磐石，此宝生其上。人以铁网取之，世所希有，故名为宝。 〔二、阿湿摩揭婆〕，梵语阿湿摩揭婆，华言琥珀。其色红莹，世所希有，故名为宝。 〔三、摩尼〕，梵语摩尼，又云末尼，华言离垢，即珠宝也。此宝光净，不为垢秽所染。故圆觉钞又云如意。谓意中所须财宝衣服饮食种种之物，此珠悉能出生，令人皆得如意，故名为宝。 〔四、甄叔迦〕，梵语甄叔迦，华言赤色宝。西域传云：甄叔迦，树名，其花赤色，形大如手，此宝色如此花，故以名焉。 〔五、释迦毗棱伽〕，梵语释迦毗棱伽，华言能胜。谓此宝能胜一切世间众宝，世所希有，故名为宝。 〔六、摩罗伽陀〕，梵语摩罗伽陀。大智度论云绿色珠，此宝出金翅鸟口边，能辟一切诸毒，世所希有，故名为宝。 〔七、跋折罗〕，梵语跋折罗，华言金刚，此宝出於金中，色如紫英，百炼不销，至坚至利，可以切玉，世所希有，故名为宝。［出楞严经］ 常住者，无灭无生不迁不变之谓也。果者，在修曰因，在证曰果。谓此七种，即诸佛所证法身之果德也。以其清净圆满，体性坚凝，皆名常住果也。 〔一、菩提〕，梵语菩提，华言道。即诸佛所得清净究竟之理也。以其无灭无生，不变不迁，是为常住果。 〔二、涅盘〕，梵语涅盘，华言灭度。即如来所证究竟法身之果。以其无灭无生，不迁不变，是为常住果。 〔三、真如〕，离妄曰真，不异曰如。即诸佛所证真实无妄之德，以其无灭无生，不迁不变，是为常住果。 〔四、佛性〕，佛性者，觉性也。即诸佛所证真觉湛明之性，无染无净，离过绝非，以其无灭无生，不迁不变，是为常住果。 〔五、庵摩罗识〕，梵语庵摩罗，华言清净，又云白净无垢。此识即诸佛清净本源心体，湛若太虚，纤尘不立，非生死之所拘，非涅盘之能寂，以其无灭无生，不迁不变，是为常住果。 〔六、空如来藏〕，空如来藏者，含摄万法而无所积聚也。即诸佛所证清净法身之体，烦恼荡尽，应用无穷，以其无灭无生，不迁不变，是为常住果。 〔七、大圆镜智〕，大圆镜智者，洞照万法，无所不知，即诸佛所得本有圆明觉照之智。应物无迹，体不动摇，以其无灭无生，不迁不变，是为常住果。愿我来世，得菩提时，若有众生，诸患逼切，无护无依，无有住处；远离一切资生医药，又无亲属，贫穷可愍。此人若得闻我名号，众患悉除，无诸痛恼，乃至究竟无上菩提。［出成实论］ 财、法不能惠施曰悭。此专言悭吝於法，而不施与人者，得七种报。 〔一、生盲报〕，谓从母胎出，便不能见日月光明，名为生盲。由其宿世悭吝法故，於现生中，而得此报也。 〔二、愚痴报〕，谓於诸法中迷惑不了，名为愚痴。由其宿世悭吝法故，於现生中，而得此报也。 〔三、生恶家报〕，谓不信三宝，造作重罪，名为恶家，又有冤之家，亦名恶家。由其宿世悭吝法故，於现生中，而得此报也。 〔四、胎夭报〕，胎夭者，胎中夭死也。由其宿世悭吝法故，於现生中，而得此报也。 〔五、物恐报〕，物恐者，谓为一切恶物恐怖也。由其宿世悭吝法故，於现生中，而得此报也。 〔六、善人远离报〕，善人远离者，谓贤善之人，悉皆远离，而不亲近。由其宿世悭吝法故，於现生中，而得此报也。 〔七、无恶不作报〕，无恶不作者，谓於一切恶无所不作也。由其宿世自既悭法，亦教人悭法，灭佛法种，三世十方诸佛，以为冤贼，是以於现生中，而得此报也。（三世者，过去、现在、未来也。）［出法界次第］ 支即支分。身三支谓杀、盗、淫，口四支谓妄言、绮语、两舌、恶口，总名七支。即十恶中之七也。 〔一、杀生〕，谓断一切众生之命，故名杀生。 〔二、偷盗〕，谓潜起恶心，取他财物，故名偷盗。 〔三、邪淫〕，谓非己妻妾而行欲事，故名邪淫。 〔四、妄言〕，谓以虚诞之言，欺诳他人，故名妄言。 〔五、绮语〕，绮即文饰也。谓绮饰言语，取悦於人，故名绮语。 〔六、恶口〕，谓以恶言加彼，令他受恼，故名恶口。 〔七、两舌〕，谓构合是非之言，向此说彼，向彼说此，令其争斗，故名两舌。［亦名七贤，出天台四教仪集注］ 方，谓方法。便，谓便宜，犹善巧也。谓一切众生，欲出三界，断除烦恼惑业，而证真空涅盘之理，必先以此七种法门，而为方便也。（三界者，欲界、色界、无色界也。梵语涅盘，华言灭度。） 〔一、五停心〕，停，止也，住也。心，即虑知心也。谓众生多贪者，以不净观治之。多□者，以慈悲观治之。多散者，以数息观治之。愚痴者，以因缘观治之。多障者，以念佛观治之。修此五法，能止住五种妄心，故名五停心。（因缘观者，谓观十二因缘也。） 〔二、别相念〕，别，谓各别。相，谓行相，念，即观也。谓四念处，观身不净，观受是苦，观心无常，观法无我。四种行相，各别不同，故名别相念。 〔三、总相念〕，总相者，以身受心法，四种一念俱观。如观身不净，则知受心法皆不净。乃至观法无我，则知身受心亦无我，故名总相念。 〔四、暖位〕，暖者，从喻立名。以前别相、总相、念处观於四谛之境，能发相似之解，伏烦恼惑，得佛法气分。犹如钻木求火，火虽未现，先得暖气，故名暖位。（四谛者，苦谛、集谛、灭谛、道谛也。相似解者，谓於真空之理，虽未真证，已有相似之解也。） 〔五、顶位〕，顶者，谓修四谛法所得相似之解，转复增胜，定观分明，在於暖位之上。如登山顶，观望四方，悉皆明了，故名顶位。 〔六、忍位〕，忍者，忍可也。谓由前所得相似之解，增进善根，於四谛境，堪忍乐欲，故名忍位。 〔七、世第一位〕，世，即世间也。谓修四谛行，至此渐见法性，将入初果，虽未得於圣道，而於世间称为第一，故名世第一位。（初果，即须陀洹果也。）［出入楞伽经］ 〔一、作已而舍无常〕，作，即造也。舍者，舍前造作之相。谓外道计地水火风四大和合而造，后见四大相异，如地坚、水湿、火暖、风动，各各不同，遂执为无常，故云作已而舍无常。 〔二、形处坏无常〕，形处，即形状也。谓外道计四大造色，能造所造，色体毕竟不坏，但观形状长短变坏等相，以为无常，故云形处坏无常。 〔三、即色无常〕，谓外道计前形处见其变坏，以为无常，今谓此形色即是无常，故云即色无常。 〔四、色转变中间无常〕，色转变者，谓生住异灭也。生即生相，住即成相，异即变相，灭即无相。如金作庄严之具，金性不坏，中间相续，转变无常，自然异灭，故云色转变中间无常。 〔五、性无常〕，谓外道计自心妄想，非常非无常，性自性不坏，而能坏诸法自性，故云性无常。（性自性者，谓本体之自性也。） 〔六、性无性无常〕，谓外道计四大之性，皆无自性，能造及所造之相，皆归变坏，故云性无性无常。（能造者，地水火风四大也。所造者，色香味触四微也。） 〔七、一切法不生无常〕，谓外道计一切法，皆本不生，故云一切法不生无常。七日出时，大地须弥山，渐渐崩坏，百千由旬，永无遗余，山皆洞然，诸宝爆裂，烈焰震动，至于梵天，一切恶道，皆悉荡尽。［出法苑珠林］ 七日轮出者，劫末之相也。天地始终谓之一劫，劫尽坏时，火灾将起，一切人民，皆作恶业，遂使天久不雨，所种不生，诸水泉源，皆悉枯竭。久久之后，风入海底，取日宫殿於须弥山边，置日道中，遍照世间，草木凋落。如是一日乃至七日，次第而出，消竭海水，大地烟起，干坤洞然，直至梵天，悉皆荡尽。故有七日出现之说也。（劫，梵语劫波，华言分别时节。梵语须弥，华言妙高。直至梵天者，谓火灾起时，烧至色界初禅天也。） 〔一日出〕，一日出时，百草树木，一时凋落。 〔二日出〕，二日出时，四大海水，从百由旬乃至七百由旬内，自然枯涸。（梵语由旬，华言限量，或八十里或六十里或四十里。） 〔三日出〕，三日出时，四大海水，千由旬乃至七千由旬内，展转消尽。 〔四日出〕，四日出时，四大海水，深千由旬，亦皆干竭。 〔五日出〕，五日出时，四大海水，纵广七千由旬，亦皆竭尽。长阿含经云：五日出已，其后海水转减，犹如春雨后牛迹中水，遂至涸尽，不渍人物也。 〔六日出〕，六日出时，此地厚六万八千由旬皆悉烟出，从须弥山乃至三千大千世界及八大地狱，无不烧灭，烟烬无余。人民命终及六欲诸天皆悉命终，宫殿皆空，一切无常，不得久住。（三千者，小千、中千、大千也。今言三千大千者，总别兼称也。八大地狱者，活地狱，黑绳地狱，合会地狱，叫唤地狱，大叫唤地狱，热地狱，大热地狱，阿鼻地狱也。六欲天者，四天王天，忉利天，夜摩天，兜率天，化乐天，他化自在天也。） 〔七日出〕，七日出时，大地须弥山，渐渐崩坏，百千由旬，永无遗余，山皆洞然，诸宝爆裂，烈焰震动，至于梵天，一切恶道，皆悉荡尽。［出长阿含十报法经］ 因果不亡曰有，谓由身口意所作善恶之因，能招六趣生死之果。因果相续，故名七有。（六趣者，天趣、人趣、修罗趣、饿鬼趣、畜生趣、地狱趣也。） 〔一、地狱有〕（亦名不可有），地狱者，此狱在地之下也。谓众生由过去恶逆之因，感现在地狱之果，因果不亡，故名地狱有。 〔二、畜生有〕，畜生者，禽兽之类也。谓众生由过去愚痴之因，感现在畜生之果，因果不亡，故名畜生有。 〔三、饿鬼有〕，饿鬼者，常受饥饿也。谓众生由过去悭吝之因，感现在饥饿之果，因果不亡，故名饿鬼有。 〔四、天有〕，天者，天然自然乐胜身胜也。谓众生由过去戒定之因，感现在快乐之果，因果不亡，故名天有。 〔五、人有〕，人者，忍也。於世违之境能安忍故。谓众生由过去戒善之因，感现在人伦之果，因果不亡，故名人有。 〔六、业有〕（亦名行有），业者，谓身口意所作善恶之业因，能招未来善恶之业果，因果不亡，故名业有。 〔七、中有〕，中有，亦名中阴。谓诸众生此身死后，识未托胎，现在所作善恶业因，必取当来善恶诸趣之果，因果不亡，故名中有。［出涅盘经］ 周者，周匝四方，上下四维也。经云：如来於阎浮提林微尼园，示现从母摩耶而生，生已，即周行七步，唱如是言：我於天、人、阿修罗中，最尊最上。父母人天，见已惊喜，生希有心，而诸人等，谓是婴儿。而我此身，无量劫来，久离是法。如来身者，即是法身，非是肉血筋脉骨髓之所成立。随顺世间众生法，故示为婴儿也。（梵语阎浮提，华言胜金洲。梵语林微尼，或云蓝毗尼，华言解脱处。摩耶，梵语具云摩诃摩耶，华言大术佛母也。梵语阿修罗，华言无端正。婴儿者，小儿也。劫，梵语具云劫波，华言分别时节。） 〔一、南行七步〕，南行七步者，示现欲为无量众生作上福田故也。 〔二、西行七步〕，西行七步者，示现生尽，永断老死，是最后身故也。 〔三、北行七步〕，北行七步者，示现已度诸有生死故也。 〔四、东行七步〕，东行七步者，示为众生而作导首故也。 〔五、四维行七步〕，四维者，东南、东北、西南、西北也。四维行七步者，示现断灭种种烦恼，四魔种性，成於如来，应正遍知故也。（四魔者，天魔、阴魔、死魔、烦恼魔也。正遍知者，即如来十号之一也。） 〔六、上行七步〕，上行者，谓升虚空而行也。上行七步者，示现不为不净之物之所染污，犹如虚空故也。 〔七、下行七步〕，下行者，谓从虚空而下也。下行七步者，示现法雨灭地狱火，令彼众生受安隐乐。为毁禁戒者，示作霜雹，而能净洗其故也。［出法苑珠林］ 〔一、生不可避〕，谓人受生，皆由前世善恶之业。若前世作善，今生善处。前世作恶，今生恶处。若欲避恶报而求生善处，欲辞善处而从恶报者，皆不可得。故云生不可避。 〔二、老不可避〕，谓人年幼，颜色鲜泽，发黑齿白，气力坚强。一旦老耄，头白齿落，气短呻吟，形神昏昧，欲使不老，终不可得。故云老不可避。 〔三、病不可避〕，谓人强健之时，行步轻捷，饮食自恣。若四大不调，或业缘所感，疾病卒至，眠伏床枕，不能起离，欲使常安无病，终不可得。故云病不可避。（四大者，地大、水大、火大、风大也。） 〔四、死不可避〕，谓人生於世，一期果报，或夭、或寿，皆由前定，毫发无差，业尽报终，岂容逃免。故云死不可避。（一期者，自生至死也。） 〔五、罪不可避〕，谓人愚痴邪见，不信三宝，不忠不孝，多造恶业，生遭刑法，死堕恶道，如影随形，欲求脱免，了不可得。故云罪不可避。（三宝者，佛宝、法宝、僧宝也。） 〔六、福不可避〕，谓人先世敬重三宝，持戒修善，常行惠施，忠孝君亲；於后世时，生人天中，安乐富贵，随意受用，如此福报，似响应声，毫发无失。故云福不可避。 〔七、因缘不可避〕，能生为因，助成为缘。由前生依如是因，则今世遇如是缘。所谓父母兄弟，妻子田宅产业等，或得如意，或不如意，皆由前生作善恶业因，今世则招贫富苦乐业缘之报。故云因缘不可避。［出华严孔目］ 流者，即见、思二惑也。此惑能漂流众生，入生死海故也。谓四果之人，因修四谛之法，能断见、思之惑，而不流转三界，故有七流之义焉。（见、思惑者，谓意根对法尘，起诸分别曰见惑；眼耳鼻舌身五根对色声香味触五尘，起诸贪爱，曰思惑也。四果者，须陀洹果、斯陀含果、阿那含果、阿罗汉果也。四谛者，苦谛、集谛、灭谛、道谛也。三界者，欲界、色界、无色界也。） 〔一、见谛所灭流〕，谓初果之人，见真谛理，能断欲界见惑；因灭此惑，不流转欲界，故云见谛所灭流。（初果，即须陀洹果也。） 〔二、修道所灭流〕，谓第二果、第三果之人，因修四谛之观，能断欲界思惑，因灭此惑，不为欲界漂流。故云修道所灭流。（二果，即斯陀含果；三果，即阿那含果也。） 〔三、远离所灭流〕，谓第四果之人，因修四谛之观，而於见、思之惑断尽无余，则能远离三界，不复流转，故云远离所灭流。（四果，即阿罗汉果也。） 〔四、数事所灭流〕，数事，即五蕴、十二入、十八界等法也。谓第四果之人，能观五蕴等法皆悉空寂；而见、思之惑俱尽，不复流转三界。故云数事所灭流。（五蕴者，色蕴、受蕴、想蕴、行蕴、识蕴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。） 〔五、舍所灭流〕，谓第四果之人，已空五蕴等法。所空之法既无，能空之心亦舍，能所两亡，无憎无爱，一味平等，证於无学，不复流转三界，故云舍所灭流。（无学者，谓阿罗汉见、思惑尽，无法可学也。） 〔六、护所灭流〕，谓第四果之人，见、思惑尽，而证无学，於己所证，恐有退失，善加守护，令见、思习气更不再起，不复流转三界。故云护所灭流。（见、思习气，谓见、思惑之余习气分也。） 〔七、制伏所灭流〕，谓第四果之人，见、思惑缚已断，色身果缚犹在，应须制伏，令见、思习气永不复起，三界流转即得止息。故云制伏所灭流。（缚，犹束系也。谓由色身所系，不得自在也。）［出法集名数经］ 〔一、盐水海〕，金刚三昧经云：海有金刚轮随时转故，令大海水同一咸味，故名盐水海。 〔二、乳海〕，谓世有一海，其味如乳，故名乳海。 〔三、酪海〕，谓世有一海，其味如酪，故名酪海。 〔四、酥海〕，谓世有一海，其味如酥，故名酥海。 〔五、蜜水海〕，谓世有一海，其味如蜜，故名蜜水海。 〔六、吉祥草海〕，谓世有一海，生吉祥草，故名吉祥草海。 〔七、酒海〕，谓世有一海，其味如酒，故名酒海。［出仁王护国经］ 七灾难者，谓佛为十六大国波斯匿王等而说也。若国土中，有此七种灾难，当讲读仁王般若波罗蜜经，其难即灭，万姓安乐也。（梵语波斯匿，华言胜军。） 〔一、日月失度难〕，谓日月失其所缠之度，时序不调。或赤日出，或黑日出，或二、三、四、五日出，或日蚀无光，或日轮一重现乃至四五重现，是为日月失度难。 〔二、星宿失度难〕，谓二十八宿及金星、彗星、火星、水星、风星、刀星、南斗北斗等星，各各失其所缠之度，是为星宿失度难。（二十八宿者，角、亢、底、房、心、尾、箕、斗、牛、女、虚、危、室、壁、奎、娄、胃、昴、毕、觜、参、井、鬼、柳、星、张、翼、轸也。） 〔三、灾火难〕，谓火灾起时，万姓烧尽，或鬼火、龙火、天火、山神火、人火、树木火、贼火，如是种种灾异，是为灾火难。 〔四、雨水变异难〕，谓阴阳不顺，大水漂没，冬雨，夏雪，冬行雷电，夏雨霜雹或雨赤黑等水，或雨土石沙砾，江河逆流，如是种种灾异，是为雨水变异难。 〔五、恶风难〕，谓大风起时，山河树木，一时吹坏，或黑风、赤风、青风、天风、地风、火风，如是种种灾异，是为恶风难。 〔六、亢阳难〕，亢，极也。谓天地亢阳炎火洞然，百草枯瘁，五谷不登，如是种种灾异，是为亢阳难。（五谷者，禾、麻、黍、菽、麦也。） 〔七、恶贼难〕，谓四方贼来，侵扰境界，或内外贼起，火贼、水贼、风贼、鬼贼，百姓惊惶，刀兵竞起，如是种种灾异，是为恶贼难。［出瑜伽师地论］ 〔一、无畏怜愍〕，谓菩萨於诸有情，以无畏力，起怜愍心，随顺众生身语意业，利益安乐，是名无畏怜愍。（菩萨，梵语具云菩提萨□，华言觉有情。） 〔二、如理怜愍〕，理即法也。谓菩萨於诸有情，如法怜愍，利益一切，而终不以非法、非律、非贤善行，劝化有情，乖违於理，是名如理怜愍。 〔三、无倦怜愍〕，谓菩萨於诸有情，殷勤怜愍，随其所宜，发起一切饶益事业，曾无厌倦，是名无倦怜愍。 〔四、无求怜愍〕，谓菩萨於诸有情，不待求请，自起怜愍，为作利益，是名无求怜愍。 〔五、无染怜愍〕，谓菩萨於诸有情，无爱染心，而起怜愍，广饶益他，不祈恩报，亦不希望当来之果，是名无染怜愍。 〔六、广大怜愍〕，谓菩萨於诸有情，起怜愍心，至广至大，虽遭一切不饶益事，宁自身受苦，终不弃舍，令其安乐，是名广大怜愍。 〔七、平等怜愍〕，谓菩萨以如上种种怜愍众生功德相状，普於一切平等饶益，无有分限，是名平等怜愍。［出瑜伽师地论］ 〔一、流转真如〕，流转，即运动之义。真如者，真名不伪，如名不异也。谓诸众生造作一切行业，流转生死，而真如之体，本无动摇，然亦不妨随缘转变。论云：一切行无先后性。是也。（无先后性者，谓於一切行业，不离真如之理性故也。） 〔二、实相真如〕，无虚妄相，故名实相。谓一切法中，无人、法二执也。人执者，於诸法中计著假名，执以为我。法执者，於五阴身执为实法，计我所有。若能了此二执皆空，即是实相真如之理也。论云：一切法，补特伽罗无我性及法无我性。是也。（五阴者，色阴、受阴、想阴、行阴、识阴也。梵语补特伽罗，华言人，又云数取趣。） 〔三、唯识真如〕，识，即心也。谓一切行业皆由识心而起，而此识心，全由真如之理变现，是名唯识真如。论云：了别一切行，唯是识性。是也。 〔四、安立真如〕，安立，即建立之义。谓如来所说一切众生色身业行有为之法，迷真逐妄，受生死苦，皆依真如之体建立，是名安立真如。论云：我所说诸苦圣谛。是也。（苦圣谛者，圣，正也。谛，即审实不虚之义。谓谛了生死实是苦也。） 〔五、邪行真如〕，谓如来所说一切烦恼妄惑邪行之法，虽是邪妄，不离真如之体，是名邪行真如。论云：我所说诸集圣谛。是也。（集圣谛者，集，即招集之义。谓惑业招集生死之苦也。） 〔六、清净真如〕，清净者，不垢不染之义。谓如来所说涅盘清净寂灭之理，本无染污，是名清净真如。论云：我所说诸灭圣谛。是也。（梵语涅盘，华言灭度。灭圣谛者，谓灭生死之苦，而证涅盘寂灭之乐也。） 〔七、正行真如〕，谓如来所说一切道品正行之法，皆依真如理体而立，是名正行真如。论云：我所说诸道圣谛。是也。（道品者，即三十七道品。总而言之，不出戒、定、慧也。道圣谛者，道即能通之义，谓修道品而能通至涅盘也。）［亦名大乘七丈夫，出涅盘经］ 七知者，谓佛於涅盘会上，告诸菩萨住於大乘知七善法，名具足梵行是也。（梵语涅盘，华言灭度。菩萨，梵语具云菩提萨□，华言觉有情。） 〔一、知法〕，知法者，谓知十二部经能诠之法也。（十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。） 〔二、知义〕，知义者，谓知十二部经中，一切文字语言所诠之义理也。 〔三、知时〕，知时者，谓善知如是时中，任修寂静。如是时中，任修精进。如是时中，任修舍定。如是时中，任供养佛。如是时中，任供养师。如是时中，任修布施忍辱，乃至般若等也。（任者，堪也，当也。） 〔四、知足〕，知足者，谓於饮食、衣药、行、住、坐、卧、睡寤、语默之类，常知止足也。 〔五、知自〕，知自者，谓自知我有如是信、如是戒、如是多闻、如是舍、如是慧、如是正念、如是善行，皆悉明了也。 〔六、知众〕，知众者，谓知如是等是刹利众、婆罗门众、居士众、沙门众，应知是众，如是行来、如是坐起、如是说法、如是问答，皆悉明了也。（刹利，梵语具云刹帝利，华言田主，王种也。梵语婆罗门，华言净行。梵语沙门，华言勤息。） 〔七、知人尊卑〕，知人尊卑者，人有二种：一者信，二者不信。信者为善人，知其为尊。不信者为恶人，知其为卑。又如二乘之人，但能自度，不能度人，知其为卑。若菩萨之人，不愿自度，但求度他，而能以慈悲之心，利益安乐一切众生，则知其为尊也。（二乘者，声闻乘、缘觉乘也。）［出佛祖统纪］ 〔一、马鸣尊者〕，马鸣乃西土十一祖也。东天竺国人。说法时，能感群马，得解悲鸣，故曰马鸣。依百本大乘经，造起信论，是为初祖。 〔二、龙树尊者〕，龙树，乃西土十三祖也。南天竺国梵志之裔。始生之日，在於树下，因入龙宫，而得成道，故号龙树。申明起信论义，是为二祖。（梵语梵志，华言净裔。） 〔三、帝心法师〕，帝心，号也。姓杜，讳法顺。世间聋哑者遇之，必能闻能语。唐太宗诏谓之曰：朕苦劳热，师之神力，何以蠲除？师曰：圣德御宇，微恙何忧，但颁大赦，圣躬自安。上从之，疾遂瘳。因锡号曰帝心。作法界观门，专弘华严，是为三祖。 〔四、云华法师〕，云华，寺名也。师居是寺，因以名之。姓赵，讳智俨。得帝心之亲传，以授贤首。其教大行，是为四祖。 〔五、贤首法师〕，贤首，谥号也。讳法藏，其先，康居国人。唐则天诏於太原寺，开华严宗旨，感白光自口而出，须臾成盖，万众□呼。召对长生殿，指殿隅金师子，以喻法界体、用，而为说法。则天领解，遂著其说，为金师子章，是为五祖。 〔六、清凉法师〕，清凉，号也。姓夏侯氏，讳澄观。会稽人，造华严大疏。唐德宗诞节，召对内殿，能以妙法清凉帝心，遂赐号清凉。宪宗问华严宗旨，豁然有得，加号大统清凉国师。文宗开成三年示寂。凡历九朝，为七帝门师，是为六祖。（九朝者，唐玄宗、肃宗、代宗、德宗、顺宗、宪宗、穆宗、敬宗、文宗也。七帝者，即代宗以下七帝也。） 〔七、圭峰法师〕，圭峰，终南山之别名也。师居是山，因得是名。姓何，讳宗密，果州人。清凉尝谓之曰：毗卢华藏，能随我游者，其汝乎？遂著圆觉华严等疏钞。唐文宗诏问佛法大意，赐号大德，是为七祖。（毗卢，梵语具云毗卢遮那，华言遍一切处。华藏，即华藏世界也。）［出天台四教仪集注］ 谓修行之人，恐於自他身分，而起贪著，妨於正道，故令假作此不净之想，破其著心。故有七种也。 〔一、种子不净〕，种子有二：一内种，谓人之身从昔烦恼业因而生。二外种，谓此身受父母遗体而生，故名种子不净。 〔二、受生不净〕，谓人之生，父母交遘，赤白和合，以成其身，故名受生不净。 〔三、住处不净〕，谓女人之体，是不净聚，处胎十月，居生熟二脏之间，故名住处不净。（生熟二藏者，谓初受饮食为生，饮食变坏为熟也。） 〔四、食□不净〕，谓处於胎中，唯食母血以资其身，故名食□不净。 〔五、初生不净〕，谓十月满足，头向产门，流血淋漓，腥秽狼籍，故名初生不净。 〔六、举体不净〕，谓此身薄皮所覆，从头至足，纯是秽物，故名举体不净。 〔七、究竟不净〕，谓业尽报终，捐弃冢间，如朽败木；大小不净，流溢於外，胖胀烂坏，骨肉纵横，故名究竟不净。（大小者，如以身为大，四肢为小之类也。）［出涅盘经］ 师子吼菩萨问佛言：若一切众生，既有佛性，何须更习八圣道耶？佛言：性虽本具，要须修习圣道，方见佛性。譬如恒河边有七种人，或为洗浴，或畏贼寇，或为采花，则入河中。河喻生死大河，浴喻出家受戒清净，贼喻烦恼，采花喻七净花以为其因，而求涅盘之果也。（八圣道，又云八正道，即正见、正思惟、正语、正业、正命、正精进、正念、正定也。恒河之恒，梵语又云□伽，华言天堂来，谓此河从高流下也。入河者，既言出家，合云出河。而言入者，要於生死之中而求涅盘故也。七净花者，戒净花、心净花、见净花、断疑净花、分别净花、行净花、涅盘净花。以此七净花为因中之行也。梵语涅盘，华言灭度。） 〔第一人，入水则没〕，此一种羸无势力，不习浮故，以喻一阐提也。阐提之人，亲近恶友，听受邪法；以恶业重故，又无信力，没生死河，不能得出。故云入水则没。（梵语一阐提，华言信不具。由过去无宿善因，故譬羸劣无力；现在无信心，故譬不习浮。无善无信，则不能出於生死大河矣。） 〔第二人，虽没还出，出已还没〕，此一种以喻人天将进而退者也，为断善根没生死河，故云没；复能亲近善友，能生信心，虽没而出，故云还出。既得出已，又遇恶友，听受邪法，仍没生死大河，故云出已还没。 〔第三人，没已即出，出更不没〕，此一种以喻内凡之人，发意欲度生死大河，由昔断善根，没生死河，故云没。今因亲近善友，能生信心，虽没而出，故云没已即出。复能坚持净戒，读诵书写解说经典，后证道果，故云出更不没。（内凡者，已入佛法名内，未登圣位名凡也。） 〔第四人，入已便没，没已还出，出已即住，遍观四方〕，此一种以喻四果之人，昔断善根，故云没。亲近善友，而得信心，故云出。由信心故，受持书写解说经典，修习智慧，以利根故，心不退转，故云住。证得四果，故云遍观四方。（四果者，须陀洹、斯陀含、阿那含、阿罗汉也。） 〔第五人，入已即没，没已还出，出已即住，住已观方，观已即去〕，此一种以喻缘觉之人，没出住等，义与前第四人同。言即去者，以其根利过於四果，心求前进，得证缘觉，无有退转，但能自度，不能度人，怖畏生死，故云即去也。 〔第六人，入已即去，浅处则住〕，此一种以喻菩萨，由利根故，坚住信心，而断诸烦恼也。言入已即去者，谓菩萨为度他故，虽入生死而不住於生死；浅处则住者，谓虽入生死，而又不为生死所溺也。 〔第七人，既至彼岸，登上大山，离诸冤贼，受大快乐〕，此一种以喻佛也。由利根故，坚住信心，无有退转，即便前进；既前进已，得度生死大河，到於彼岸，而登涅盘大山，离诸烦恼冤贼，得大快乐也。［出善见毗婆沙律］ 〔一、相触受胎〕，谓女人月水生时，喜乐男子，若男子以身触其身分，即生贪著，而便怀胎，是名相触受胎。 〔二、取衣受胎〕，谓如优陀夷共妇出家，分别已久，优陀夷往到妇处，两情欲爱不止，各相发问，欲精污衣，尼得此衣，后即怀胎，是名取衣受胎。（梵语优陀夷，华言出现，日出时生故。） 〔三、下精受胎〕，谓往昔有一道士，小便与精俱下，鹿母饮之，遂便怀胎，生鹿子道士，是名下精受胎。 〔四、手摩受胎〕，谓如□菩萨，父母俱盲，帝释遥知，下至其所，为言：宜合阴阳，当生儿子。答言：夫妇既悉出家，为道法故，不得如此。帝释复言：不合阴阳，当以手摩脐下，即便怀胎。果如其言，而生□子，是名手摩受胎。（□音闪，目暂见。） 〔五、见色受胎〕，谓有女人，月华水成，不得男子交合，欲情极盛，唯视男子即便怀胎，是名见色受胎。 〔六、闻声受胎〕，谓如白鹭鸟，悉雌无雄，到春来时，阳气始布，雷声初鸣，雌鹭一心闻声，即便怀胎。鸡亦有闻雄鸡声亦得怀胎，是名闻声受胎。 〔七、嗅香受胎〕，谓如[牛*秦]牛母，但嗅犊气而亦怀胎，是名嗅香受胎。（[牛*秦]，牛名，犊牛子也。）［又名七士夫趣，亦名七丈夫，出天台四教仪集注］ 圣，正也。舍凡性，入正性，故名为圣。贤首宗立为七士夫趣，亦名七丈夫。名异义同也。 〔一、随信行〕，行，即进趣之义。谓钝根之人，凭他生解，依信而行，进趣於道，故名随信行。 〔二、随法行〕，谓利根之人，自以智力，依法而行，进趣於道，故名随法行。 〔三、信解〕，谓前信行之人，转入修道，以钝根故，依凭信力，起发真解，故名信解。（修道者，谓二果斯陀含，三果阿那含也。） 〔四、见得〕，谓前法行之人，转入修道，以利根故，见法得理，故名见得。 〔五、身证〕，谓受想心灭，现身即证涅盘寂静之定，故名身证。（现身，即现生之身。梵语涅盘，华言灭度。） 〔六、时解脱〕，谓前信行钝根之人，欲待时节，及以缘具，方堪入道，故名时解脱。（缘具有六，谓衣、食、床具、处所、说法人、同学人也。） 〔七、不时解脱〕，谓前法行利根之人，能於一切时中，进修善业，不待时节，及以缘具，而入於道，故名不时解脱。［出菩萨地持经］ 〔一、法大〕，法即诸佛所说之法也。谓菩萨能受持十二部经之法，最上最大，故名法大。（菩萨，梵语具云菩提萨□，华言觉有情。十二部经者，一契经、二重颂、三讽诵、四因缘、五本事、六本生、七希有、八譬喻、九论议、十自说、十一方广、十二授记也。） 〔二、心大〕，心即诸佛广大之心也。谓菩萨能发阿耨多罗三藐三菩提心，故名心大。（梵语阿耨多罗三藐三菩提，华言无上正等正觉也。） 〔三、解大〕，解谓解了。谓菩萨由解十二部经，了知诸法义理，悉无疑碍，故名解大。 〔四、净心大〕，谓菩萨既能解了十二部经，依而行之，则能离诸惑染，超过一切解行，心得清净，故名净心大。 〔五、众具大〕，谓菩萨所修福德智慧，皆是成佛之具，毕竟证得无上菩提，故名众具大。（梵语菩提，华言道。） 〔六、时大〕，时即时数。谓菩萨历三阿僧只劫，修行六度，毕竟当得无上菩提，故名时大。（三阿僧只劫者，梵语阿僧只劫，华言无数时。初阿僧只劫，从古释迦佛至尸弃佛，二阿僧只劫，从尸弃佛至然灯佛，三阿僧只劫，从然灯佛至毗婆尸佛。六度者，一布施、二持戒、二忍辱、四精进、五禅定、六智慧也。） 〔七、得大〕，谓菩萨由前六种功德为因，证得无上菩提之果，故名得大。［出大乘庄严经论］ 〔一、缘大〕，谓菩萨修行大乘之法，由无量修多罗，广大法义，而以为缘，故名缘大。（菩萨，梵语具云菩提萨□，华言觉行情。梵语修多罗，华言契经。） 〔二、行大〕，谓菩萨修行大乘，既能自利，复能利他。自利利他，妙行具足，故名行大。 〔三、智大〕，谓菩萨修行大乘，常以智慧观察，了知人法无我；於一切境，善能分别，故名智大。 〔四、勤大〕，谓菩萨修行大乘，由旷大劫来，发广大心，精修无间，期登圣果，成就菩提，故名勤大。（劫，梵语具云劫波，华言分别时节。梵语菩提，华言道。） 〔五、巧大〕，谓菩萨修行大乘，由善巧方便，化导於他，不舍生死，垂形诸趣，於生死中，去住自在，故名巧大。 〔六、畏大〕，畏，即无所畏也。谓菩萨修行大乘，智力内充，明了决定，於大众中广说一切法义，既决定无失，则无所恐惧，故名畏大。 〔七、事大〕，谓菩萨修行大乘，为令一切众生，了其大事因缘，故数数示现世间，演大妙法，入大涅盘，故名事大。（梵语涅盘，华言灭度。）［出翻译名义］ 定，即禅定也。禅有二种，一者，世间禅；二者，出世间禅。而定名不出此七种也。（世间禅者，即色界四禅，无色界四无色定等也。出世间禅者，即八背舍、八胜处等也。） 〔一、三摩□多〕，梵语三摩□多，华言等引。远离沉掉，曰等；发生功德，曰引。谓能修此定，则离诸烦恼，而引发胜妙功德也。（沉，即昏沉。掉，即掉举，谓动也。） 〔二、三摩地〕，梵语三摩地，华言等持，又云正心行处。谓众生心行，从无始来，常曲不直，能修此定，心则端直，安住一境而不动也。 〔三、三摩钵底〕，梵语三摩钵底，华言等至。谓能修此定，正受现前，大发光明，庆快殊胜，处染不染，无有退转也。 〔四、驮那演那〕，梵语驮那演那，华言静虑。谓澄神息虑，专思寂想也。 〔五、质多翳迦阿羯罗多〕，梵语质多翳迦阿羯罗多，华言心一境性。谓摄心一境，策励正勤而修习也。 〔六、奢摩他〕，梵语奢摩他，华言止。谓止息诸根恶不善法，能灭一切散乱烦恼故也。 〔七、现法乐住〕，现法乐住者，谓修习禅定，离一切妄想，身心寂灭，现受法喜之乐，而安住不动也。（法喜者，谓因闻法而得欢喜也。）［出慈悲水忏］ 忏，梵语具云忏摩，华言悔过。华梵兼举，故云忏悔。忏名修来，悔名改往。若欲忏悔者，先当起七种心也。 〔一、生大惭愧心〕，惭即惭天，愧即愧人。谓自惟我与释迦如来同为凡夫，而今世尊成道以来，已经劫数，而我等轮转生死，未有出期，此实可惭可愧，当以此心而行忏悔也。（梵语释迦，华言能仁。劫，梵语具云劫波，华言分别时节。） 〔二、恐怖心〕，谓我等既是凡夫，身口意业常与罪相应，以是因缘，命终之后，应堕地狱、畜生、饿鬼，受无量苦。如此实为可惊、可恐、可怖、可惧，当以此心而行忏悔也。 〔三、厌离心〕，谓我等当观生死之中，虚假不实，如水上泡，速起速灭，往来流转，犹如车轮。此身众苦所集，一切皆是不净，甚可厌离。当以此心而行忏悔也。 〔四、发菩提心〕，梵语菩提，华言道。谓欲得如来身者，当发菩提心，救度众生，於身命财，无所吝惜，当以此心而行忏悔也。 〔五、冤亲平等心〕，谓於一切众生，无冤无亲，起慈悲心。无彼我相，平等救度，当以此心，普为忏悔也。 〔六、念报佛恩心〕，谓如来往昔无量劫中，为我等故，修诸苦行，舍头目髓脑等，如此恩德，实难酬报。我等报如来恩者，须於此世，勇猛精进，不惜身命，广度众生，同入正觉。当以此心而行忏悔也。 〔七、观罪性空心〕，谓我罪性本空，无有实体，但从因缘颠倒而生，当知罪性不在内外，不在中间，本来是空，罪亦何有。若能运此心观，即是真忏悔也。［出入楞伽经］ 性即不迁变之义。此不迁变性，是如来之自性，故云性自性。（虽有七种之名，不出如来第一义心也。） 〔一、集性自性〕，集，即聚也。其性自性，乃是万善聚集之因也，此约圣而论。故经云：即三世如来性自性第一义心也。 〔二、性自性〕，谓由前第一义心所集万善之因，各有自性存於内故，是名性自性。 〔三、相性自性〕，览而可别曰相。谓由前第一义心所集万善之因，各有自相形於外故，是名相性自性。 〔四、大种性自性〕，大种，即地、水、火、风四大之种子也。无处不有，故名为大。言大种性自性者，谓四大种各有自性也。大种本通凡圣，今约圣报而言，即此大种性自性，是法性五阴之果，是名大种性自性。（五阴者，色阴、受阴、想阴、行阴、识阴也。言法性五阴者，谓如来转生死五阴而成法性五阴，盖即色是真常之色，乃至即识是真常之识是也。） 〔五、因性自性〕，因即能生为因。谓前所证大种之果，必有所起之因，即是第一义因心也，是名因性自性。 〔六、缘性自性〕，缘，即缘助。谓证第一义自性果德，虽由因心，须假众缘助显而成，是名缘性自性。（因心者，即因中智慧之心也。众缘者，即万行也。） 〔七、成性自性〕，成，即成就。谓因、缘合而成果也。盖成就如来第一义果德之性，是名成性自性。［出楞严经并毗婆沙论］ 谓诸众生无明妄惑，障覆於心，而生执取；恃己凌他，贡高自大，於佛法中自谓满足。所计不同，故有七种也。 〔一、慢〕，慢者，谓同类相傲也。如於相似法中，执己相似。又於下劣中，执己为胜也。 〔二、过慢〕，过慢者，谓於同类相似法中，执己为胜；或复他人胜於己处，执为相似，言我与他同也。 〔三、慢过慢〕，慢过慢者，於胜争胜也。谓他本胜於己，而执己为胜，言我定能胜於他也。 〔四、我慢〕，我慢者，恃己凌他也。谓倚恃己之所能，欺凌於他也。 〔五、增上慢〕，增上慢者，未得谓得也。谓未得上圣之法，自谓已得。未证上圣之理，自谓已证也。 〔六、卑劣慢〕，卑劣慢者，以劣自夸也。谓己但有下劣少分之能，反自矜夸，以彼多分之能不及於我也。 〔七、邪慢〕，邪慢者，谓实无德，妄为有德，执著邪见，不礼塔庙，不敬三宝，不诵经典也。（三宝者，佛宝、法宝、僧宝也。）［出菩萨地持经］ 〔一、身无上〕，谓如来以三十二相，八十种好，庄严其身，世出世间，无有超过其上，是名身无上也。（三十二相者，足下安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。八十种好，一指爪狭长、二手足指圆、三手足各等无差、四手足圆满、五筋脉盘结、六两踝深隐、七行步正直、八行步威容齐整、九行步安平、十行步有仪、十一回身顾视、十二支节殊胜、十三骨节交结、十四膝轮圆满、十五隐处妙好、十六身支润滑、十七身容敦肃、十八身支坚固、十九身支安定、二十身相端严、二十一身有圆光、二十二腹形方正、二十三脐深右旋、二十四脐厚妙相、二十五肌肤匀净、二十六手掌充满、二十七手文深长、二十八唇色红润、二十九面门圆满、三十舌相长广、三十一发声威震、三十二音韵美妙、三十三鼻高修直、三十四诸齿方整、三十五诸牙明洁、三十六目广清净、三十七眼相修广、三十八眼睫齐整、三十九双眉修长、四十双眉绮靡、四十一双眉高朗、四十二耳厚修长、四十三两耳相好、四十四容仪端丽、四十五额广圆满、四十六身分殊胜、四十七首发修长、四十八首发香洁、四十九首发齐整、五十首发坚固、五十一首发光滑、五十二身分坚实、五十三身体庄严、五十四诸窍清净、五十五身力充美、五十六身相严好、五十七面轮修广、五十八颜貌舒泰、五十九面颜光泽、六十身支严净、六十一毛孔出香、六十二面门出香、六十三首相妙好、六十四身毛纤柔、六十五法音圆辩、六十六顶相高妙、六十七指网分明、六十八行不履地、六十九神力自持、七十威德远震、七十一音声和雅、七十二观机说法、七十三一音演说、七十四次第说法、七十五等观有情、七十六先观后作、七十七相好具足、七十八顶骨坚实、七十九颜容奇妙、八十胸臆妙好。） 〔二、道无上〕，谓如来以慈悲之道，自利利他，度脱无量无边诸天世人，世出世间无有超过其上，是名道无上也。 〔三、见无上〕，谓如来以正戒、正见、正威仪、正命之法，成就其身。如此之见，世出世间，无有超过其上，是名见无上也。 〔四、智无上〕，谓如来具法无碍智、义无碍智、辞无碍智、乐说无碍智，故能遍知一切诸法，辩说融通，了无凝滞。世出世间，无有超过其上，是名智无上也。（法无碍者，谓通达诸法，分别无滞也。义无碍者，谓了知诸法义理，通达无滞也。辞无碍者，谓於诸法义理，随顺众生，为其演说也。乐说无碍者，谓随顺众生所乐闻法，而为说也。） 〔五、神力无上〕，谓如来神通之力，不可思议，世出世间，所有神力，无有超过其上，是名神力无上也。 〔六、断障无上〕，谓如来能断一切烦恼业障，永尽无余。世出世间，无有超过其上，是名断障无上也。 〔七、住无上〕，谓如来本住大寂灭定，而复有三种住，一者住圣人之位，二者多於天中住，三者多於净土中住。世出世间，无有超过其上，是名住无上也。［出翻译名义］ 〔一、分段生死〕，分即分限，段即形段。谓三界果报，寿有长短分限，身有大小形段，皆不免於生死，是为分段生死。（三界者，欲界、色界、无色界也。） 〔二、变易生死〕，因移果易名为变易。谓阿罗汉、辟支佛、菩萨既离三界生死，出生方便等土，就其断惑证果之时，因移果易，论为生死，是名变易生死。（因移果易者，如初果为因，二果为果；二果为因，三果为果；三果为因，四果为果是也。方便土者，二乘之人，修方便道，断见、思惑，而居此土也。） 〔三、流入生死〕，谓众生有识之初，迷真逐妄，流入生死苦海，漂溺不息，是为流入生死。 〔四、反出生死〕，谓众生若发心修行，背妄归真，则能反出生死，至於涅盘，是为反出生死。（梵语涅盘，华言灭度。） 〔五、因缘生死〕，谓初欢喜地已后诸位菩萨，皆以所观不思议理为因，能观真无漏智为缘，共破无明之惑。复为化众生故，示现生死，是为因缘生死。（真无漏智者，即菩萨智慧也。由此智慧，断诸惑业，而不漏落生死，以对二乘之智，名为真耳。） 〔六、有后生死〕，谓第十法云地菩萨，因有最后一品无明未断，尚有一番变易生死，是为有后生死。（最后一品者，谓无明惑有四十二品，今是最后之一品也。） 〔七、无后生死〕，谓等觉菩萨，破最后一品无明烦恼，究竟永尽，入妙觉位，不受后身，是为无后生死。［出法苑珠林］ 谓天竺勒那三藏，睹此方俗，不习礼佛之仪，遂传此七种之法。虽通云礼佛，而有是非浅深不同，盖欲令人知我慢、求名二种之非，而归於身心礼等五种之正，从浅至深，修行获益，故有七种礼佛之名也。（勒那，梵语具云勒那摩提，华言宝意，中印度人也。） 〔一、我慢礼〕，谓人礼佛，身虽设拜，无有敬心，外睹似恭，内怀我慢，是名我慢礼。 〔二、求名礼〕（又名唱和礼），谓人礼佛，但为要其修行名誉，诈现威仪，常行礼拜，而实无殷重之心，是为求名礼。又名唱和礼者，谓口虽称唱佛名，心实驰求外境，是名唱和礼。 〔三、身心礼〕，谓人礼佛，口唱佛名，心存相好，身业翘勤，恭敬供养，无有异念，是名身心礼。 〔四、发智清净礼〕，谓人礼佛，慧心明利，达佛境界，内外清净，虚通无碍，礼一佛时，即是礼一切诸佛，礼一切诸佛，即是礼一佛。以诸佛法身，体本融通，故礼一拜，遍通法界。礼佛如是，礼法礼僧亦然，是为发智清净礼。 〔五、遍入法界礼〕，谓人礼佛，想自己身心等法，从本以来，不离法界；诸佛不离我心，我心不离诸佛，性相平等，本无增减。今礼一佛，即遍通诸佛，如一室中，悬百千镜，有人观镜，镜皆现像，镜无不照，影无不现。如是正观，则功归法界，德用无边，是名遍入法界礼。 〔六、正观修诚礼〕，谓人礼佛，摄心正念，虽对佛身，即是自礼自身佛也。盖由一切众生，本有觉性，与佛平等，为随染缘，迷於己性，妄认为恶，无始以来，未曾将一灯一香一礼供养己身佛性。若能返照本觉，则解脱有期。故维摩经云：观身实相，观佛亦然，是名正观修诚礼。 〔七、实相平等礼〕，谓人礼佛，前正观中，犹存有礼有观，自他两异；今此一礼，无自无他，凡圣一如，体用不二。若见佛可尊可敬，见凡可卑可慢，起此之心，即成邪执。故金刚经云：是法平等，无有高下。能礼所礼，其性空寂，是名实相平等礼。［出天台四教仪集注］ 隋天台智者大师，谓一大藏经题，不出人、法、譬三者而已。因以单复具足不同，遂立为七种也。 〔一、单人立题〕，单人者，如佛说阿弥陀等经是也。谓释迦佛为能说之人，阿弥陀佛为所说之人。此经以两土果人立名，故云单人立题。（梵语释迦，华言能仁。梵语阿弥陀，华言无量寿。两土果人者，释迦佛为娑婆国土之果人，弥陀佛为极乐国土之果人也。） 〔二、单法立题〕，单法者，如大般涅盘等经是也。谓大般涅盘以法立名，故云单法立题。（梵语般涅盘，华言灭度。谓大患永灭，超度生死，是究竟之法也。） 〔三、单譬立题〕，譬者，比喻之义。如梵网等经是也。谓梵网以譬喻立名，故云单譬立题。（梵网者，谓梵天宝网，其目不同，以譬戒律之目，亦各各不同也。） 〔四、人法立题〕，人法者，如文殊问般若等经是也。谓文殊是人，般若是法，以二者合言，故云人法立题。（文殊，梵语具云文殊师利，华言妙德。梵语般若，华言智慧。） 〔五、法譬立题〕，法譬者，如妙法莲华等经是也。谓妙法是法，莲华是譬，以二者合言，故云法譬立题。 〔六、人譬立题〕，人譬者，如如来师子吼等经是也。谓如来是人，师子是譬，以二者合言，故云人譬立题。 〔七、具足立题〕，具足者，如大方广佛华严等经是也。谓大方广是法，佛是人，华严是譬也，以三者具足，故云具足立题。［出入楞伽经］ 七种境界者，即诸佛、菩萨所证所得之境界也。而皆云第一义者，乃约究竟极处而言。然此七种有通、别之异，前六种通於佛及菩萨，后一种乃如来自到境界也。 〔一、心境界〕，谓中道之理无二无别，即诸佛、菩萨心之所造至极之处，是名心境界。 〔二、慧境界〕，谓至极之理心既能造，即发通明慧性，以此慧性分明照了，是名慧境界。 〔三、智境界〕，谓既发慧明，则成智用，智力现前，於一切法无所不知，是名智境界。 〔四、见境界〕，谓智用既成，则发正见，正见现前，则无诸邪妄，是名见境界。 〔五、超二见境界〕，谓正见现前，则能超过断、常二见，是名超二见境界。（断、常二见者，谓外道妄计此身灭已，再不更生，是名断见。复计此身灭已，后当更生，是名常见也。） 〔六、超子地境界〕，子地，即登地菩萨，等视众生，犹如一子，谓诸佛菩萨，能以第一义心，发明智慧，正见现前，则超於十地，而成正觉，是名超子地境界。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地。菩萨得证此地，能发生佛法，故言地也。） 〔七、如来自到境界〕，谓诸如来，以性自性第一义心，成就世间、出世间上上之法，是名如来自到境界。（如来性自性者，性即不迁不变之义，谓如来以此之性，而为自性也。成就世间、出世间者，世间即示同人法而化他也。出世间即同声闻、缘觉、菩萨之三乘也。上上法者，唯佛与佛能究竟自到也。）［出涅盘经］ 〔一、因语〕，谓如来於现在因中，说未来果。如云众生乐杀，乃至乐行邪见，以此为因，是人当受地狱果报。若不乐杀生，乃至不行邪见，以此为因，是人当受天人果报，是名因语。 〔二、果语〕，谓如来於现在果中，说过去因。如云贫穷众生，颜貌丑陋，不得自在，此之果报，皆由是人前世破戒□妒，无有惭愧之心，而为其因。若见众生多财巨富，诸根完具，威德自在，此之果报，皆由是人前世持戒、布施、精勤、惭愧、无有□妒之意，而为其因，是名果语。 〔三、因果语〕，谓如来说众生现在六入触等之果，乃由过去之业为因。如来亦说六入触等，能起惑业，为未来之因，而招未来之果，是名因果语。（六入者，眼入色、耳入声、鼻入香、舌入味、身入触、意入法也。） 〔四、喻语〕，谓如来说法，为众生根钝，非由譬喻，则不能领解。如师子王以喻佛身，乃至大象王、大龙王、波利质多罗树、七宝聚大海、须弥山、船师、导师若是等喻，皆名喻语。（梵语波利质多罗，华言圆生，以其枝叶四布也。七宝者，金、银、琉璃、玻黎、砗磲、码瑙、赤真珠也。梵语须弥，华言妙高。） 〔五、不应语〕，谓如来说法，必依真俗二谛之理。真则言一切法离性离相，皆即中道。俗则言世间、出世间之法，法法宛然，不可断灭。如是说者，无不於理相应。言不应者，如云天地可合，河不入海，如是等说，於理不应，故名不应语。 〔六、世流布语〕，谓如来随顺众生，凡所演说，即同世间流布之语。如说男女大小车乘房舍，乃至城邑僧坊之类，是名世流布语。 〔七、如意语〕，谓如来於诸众生，凡所教诫，悉如其意，方便而说。如云我所诃责毁禁之人，令彼自责，护持禁戒，乃至说诸众生悉有佛性，为令不放逸故之类，是名如意语。［出出曜经］ 〔一、百岁持戒，为恶所破〕，谓法将灭时，有人持戒满百岁已，一弹指顷，遂为恶知识之所破坏，是为法没时之秽行也。 〔二、久行慈心，为□所坏〕，谓法将灭时，有人久行平等慈忍，未尝少息，一旦逆境现前，不能安忍，□恚倏起，坏灭善根，是为法没时之秽行也。 〔三、薄贱不随师教〕，谓法将灭时，善行寡少，为此道者，悉皆轻薄。污贱之徒，不修威仪，进止不顺师长教诲，耽习下流，无所闻见，是为法没时之秽行也。 〔四、互诤胜负〕，谓法将灭时，正教不行，人我妄兴。是此者则非彼，是彼者则非此，交相毁诤，以求胜负。唯务较短量长，不思反邪归正，是为法没时之秽行也。 〔五、斗乱彼此〕，谓法将灭时，出家之人，或居城郭村落，贪求利养，我慢贡高，悖理乱常，争长竞短，向彼说此，向此说彼，互相毁谤，争斗不已。惟知构造其非，不解弘持其教，是为法没时之秽行也。 〔六、贪著利养〕，谓法将灭时，出家之人，多贪利养，广殖田园，惟思口体之奉，不以勤苦为劳，遂致身多疾病，不能流通佛教，是为法没时之秽行也。 〔七、凡圣皆被毁辱〕，谓法将灭时，教道不明，以伪乱真，以邪混正，是非不明，凡圣无别。故自凡夫之僧至阿罗汉，一概被人轻贱毁辱，既辱其徒，何有其教，是为法没时之秽行也。（梵语阿罗汉，华言无学。）［出入楞伽经］ 由凡夫执著妄想自性，故如来为说空法以破之。诸经所说空义不一，今言七种者，乃赴一时之机，如应病与药也。 〔一、相空〕，谓一切诸法之性，自他共离之相皆空，是为相空。（一切性者，即自他共离之四性也。谓如计一念心从根生即自性，从尘生即他性，根尘合生即共性，离根尘生即离性，於此四性之相，皆不执著，是名皆空。） 〔二、性自性空〕，谓於当念观一切所生之法，悉由因缘和合而成，本无自生之性，是为性自性空。 〔三、行空〕，谓五阴之身，本无有我，亦无我所。众生不了，执阴成我，从我起行。若能顺性推求，则五阴之法，了不可得，是为行空。（五阴者，色阴、受阴、想阴、行阴、识阴也。我者，谓於五阴中强立主宰，执之为我也。我所者，即五阴之身是也。） 〔四、无行空〕，谓不离前所作行，而能了达诸阴展转缘起，无有自性可得，亦无所作之行，是为无行空。 〔五、一切法离言说空〕，谓一切法皆是妄想而成，本无自性，离诸言说，是为一切法离言说空。 〔六、第一义圣智大空〕，谓佛自觉圣智，能空一切见过习气，所空既空，能空亦空，是为第一义圣智大空。（自觉圣智者，佛所证第一义心也。见过者，一切见惑之过失也。习气者，即见过余习之气分也。） 〔七、彼彼空〕，谓彼外道所计之空，但能空於彼，而不能空於此，是为彼彼空。（空於彼而不能空於此者，谓能空於境，而不能空於心也。）谓尼弥□罗山，调伏山，二山中间，有水，广六百由旬，其水生诸杂华，互相照触，日光为之生冷。［出翻译名义］ 聚即类聚。谓聚众律以成其类，随犯而制之，故名七聚也。 〔一、波罗夷〕，梵语波罗夷，华言极恶。有三义：一者，退没，由犯此罪，道果无分，没溺恶道。二者，不共住，谓非但失道而已，不得於说戒羯磨僧中共住。三者，堕落，舍此身已，堕在阿鼻地狱也。（梵语羯磨，华言作法。梵语阿鼻，华言无间。） 〔二、僧残〕，残者，如人被斫，命虽未尽，而身已伤残也。谓若犯此罪，僧为作法忏除其过，故名僧残。 〔三、偷兰遮〕，梵语偷兰，华言大遮，即遮障善道，华梵兼称，故云偷兰遮，谓大障一切善根也。 〔四、波逸提〕，梵语波逸提，华言堕。谓犯此罪，死堕地狱也。 〔五、提舍尼〕，梵语提舍尼，华言向彼悔。僧只律云：此罪应对众发露忏悔。是也。 〔六、突吉罗〕，梵语突吉罗，华言恶作恶说。谓身恶作、口恶说也。四分律本又名式叉迦罗尼，华言应当学。谓此罪微细难持，令其随学随守，是名应当学也。 〔七、恶说〕，恶说者，谓口好恶说，多诸论议也。即突吉罗中开出恶说，以成此七聚也。［出优婆塞戒经］ 〔一、身胜〕，谓如来身真金色，相好光明，而自庄严，一切无比，众生乐见，无有□足，是名身胜。 〔二、法住胜〕，谓如来既於诸法自得利益，住於真如法位，又复怜愍一切众生，皆欲令其安住於此，与己无异，是名法住胜。（真如法位者，谓一切诸法，皆以真如理性而为位也。） 〔三、智胜〕，谓如来所具智慧，无量无边，非诸声闻、缘觉所及，是名智胜。 〔四、具足胜〕，谓如来於行、命、戒、见四者，无不具足，非诸声闻、缘觉所及。是名具足胜。（行者，六度梵行，即布施、持戒、忍辱、精进、禅定、智慧也。命者，清净正命也。戒者，大小戒品也。见者，清净正见也。） 〔五、行处胜〕，谓如来所修百千三昧，九种大禅，一切胜行，具足圆满，非诸声闻、缘觉、菩萨所及，是名行处胜。（梵语三昧，华言正定。九种大禅者、自性禅、一切禅、难禅、一切门禅、善人禅、一切行禅、除烦恼禅、此世他世禅、清净净禅也。菩萨，梵语具云菩提萨□，华言觉有情。） 〔六、不可思议胜〕，谓如来所有神通道力，万行圆成，诸法具足，声闻、缘觉、菩萨不能测其少分。是名不可思议胜。 〔七、解脱胜〕，解脱者，离诸系缚自在无碍也。谓如来一切烦恼惑业，净尽无余，自在无碍，超胜一切，故名解脱胜。［出华严孔目］ 分别曰见。谓外道於诸法中执己为是，以正为非，迷惑不解，失於正理，故有七种之见也。 〔一、邪见〕，谓无正信，诽谤正法，而於善恶果报，及正因缘所生善法，一切拨以为无，是为邪见。（正因缘者，谓眼等六根为因，色等六尘为缘，能生一切诸法，非如外道计从梵天生，或计从微尘生。此则为邪因缘也。） 〔二、我见〕，谓不知此身五蕴所成，虚假不实，妄计为身，强立主宰，恒执为我，是为我见。（五蕴者，色蕴、受蕴、想蕴、行蕴、识蕴，为五也。） 〔三、常见〕，谓不知己身及诸外物皆悉无常，终归坏灭，而反妄计为常，是为常见。 〔四、断见〕，谓不知诸法本性空寂，常住不坏，而反起断灭之见，妄计此身死已不复更生，是为断见。 〔五、戒盗见〕（亦名见取），谓不知如来正戒，而於邪戒中妄自分别，取以进行，如牛狗等戒，执取为实。得少功德，自以为足。私窃邪计，不修正因，是为戒盗见。（牛狗戒者，谓外道计前世从牛狗中来，即以食草□秽为戒，而修苦行也。） 〔六、果盗见〕，谓不知正因正果，於不善事生妙善想，勤加精进，如以寒热涂灰卧棘等事，执为正行。小有所得，私窃邪计，以为极果，是为果盗见。（寒热涂灰卧棘者，谓外道寒则裸形自冻，热则五热炙身，或以灰涂身，或眠卧荆棘，自以为苦行，而求得果也。五热者，谓四方是火，上则日也。） 〔七、疑见〕，谓於诸法，或执有我，或执无我，或执为常，或执非常等，心生犹豫，不能决了，是为疑见。［出法界次第］ 觉，即觉了。谓觉了所修之法是真是伪也。分即支分，谓此七种法，各有支派分齐，不相杂乱，故名七觉分，亦名七觉支。择、进、喜三觉分，属慧；除、舍、定三觉分，属定；念觉分兼属定、慧。故摩诃止观云：修此七觉，即得入道。是也。 〔一、择法觉分〕，择，即拣择。谓用智慧观察诸法之时，善能简别真伪，而不谬取虚伪之法，故名择法觉分。 〔二、精进觉分〕，不杂名精，无间名进。谓修诸道法之时，善能觉了不行无益苦行，而於真正法中，常能用心专一，无有间歇，故名精进觉分。 〔三、喜觉分〕，喜，即□喜。谓心契悟真法，得□喜时，善能觉了此喜不从颠倒法生，住真法喜，故名喜觉分。 〔四、除觉分〕，除，即断除。谓断除诸见烦恼之时，善能觉了，除去虚伪之法，增长真正善根，故名除觉分。 〔五、舍觉分〕，舍，即舍离。谓舍离所见念著之境，善能觉了虚伪不实，永不追忆，故名舍觉分。 〔六、定觉分〕，定，即禅定。谓发禅定之时，善能觉了诸禅，不生烦恼妄想，是名定觉分。 〔七、念觉分〕，念，即思念。谓修诸道法之时，善能觉了，常使定慧均平。若心昏沉之时，当念用择法精进喜三觉分，观察诸法，令不昏沉；若心浮动之时，当念用除觉分除身口之过非，用舍觉分舍於观智；用定觉分入正禅定，摄其散心，令不浮动，是名念觉分。
觉即觉了，分即支分。谓此七法，各有支派分齐也。一、择觉分，谓拣择诸法之真伪也。二、精进觉分，谓修诸道法，无有间杂也。三、喜觉分，谓契悟真法，得□喜也。四、除觉分，谓断除诸见烦恼也。五、舍觉分，谓舍离所见念著之境也。六、定觉分，谓觉了所发之禅定也。七、念觉分，谓思惟所修之道法也。［出阿毗昙论］ 识，即心识。住者，谓此识随所感报而安住也。论中不及四禅天，非想非非想天者。偈曰：善处在欲界，及色界三地，无色界亦然，是说为识住。（色界三地者，初禅、二禅、三禅也。无色界亦然者，谓亦有三地，空处、识处、无所有处也。） 〔一、欲界人天识住〕，谓欲界中人，若初受生，此识即托母胎，遂依母息出入。及出胎后，依身而住。又若因修戒善，感报而生欲天，此识即依化生之身而住，是为欲界人天识住。（戒善者，五戒十善也。） 〔二、初禅天识住〕，谓於欲界修习禅定之时，忽觉身心凝然，运运而动，如云如影，感报而生色界初禅天，此识即依化生之身而住，是为初禅天识住。 〔三、二禅天识住〕，谓厌初禅觉观动散，因摄在定，澹然澄静，觉观即灭，乃发胜定之喜，感报而生色界二禅天，此识即依化生之身而住，是为二禅天识住。（觉观者，初心在缘曰觉，细心分别曰观也。） 〔四、三禅天识住〕，谓厌二禅喜心涌动，定不坚固，因摄心谛观，喜心即谢，泯然入定，绵绵之乐，从内心发，感报而生色界三禅天，此识即依化生之身而住，是为三禅天识住。 〔五、空处天识住〕，谓既得三禅天定，犹厌身色系缚，乃转加功力，观察色身，犹如罗□，内外通彻，一心念空，无诸色相，感报而生无色界空处天，此识即依空处而住，是为空处天识住。 〔六、识处天识住〕，谓既得空处天定，识缘虚空，定心复散乱，即舍虚空，转心缘识，心定不动，感报而生无色界识处天，此识即依识处而住，是为识处天识住。 〔七、无所有处天识住〕，谓既得识处天定，此心缘识无量无边，能坏於定；惟有无心识处，心无依倚，乃为安隐，感报而生无色界无所有处天，此识即依无所有处而住，是为无所有处天识住。［出十诵律并未曾有因缘经］ 财者，信等七种出世间之法财也。一切众生行此七法，资成道果，故谓之财。 〔一、信财〕，信即信心。谓信能决定受持正法，以为成佛之资，故名信财。 〔二、进财〕，进即精进。谓未能见真谛理，而一心精进求出离道，以为成佛之资，故名进财。 〔三、戒财〕，戒即戒律。谓戒为解脱之本，能防身口意之非，止身口意之恶，以为成佛之资，故名戒财。 〔四、惭愧财〕，惭者，惭天。愧者，愧人。谓既能惭愧，则不造诸恶业，以为成佛之资，故名惭愧财。 〔五、闻财〕，闻为三慧之首，闻必能思，思必能修，谓若能闻佛声教，则开发妙解，如说而行，以为成佛之资，故名闻财。（三慧者，闻慧、思慧、修慧也。） 〔六、舍财〕，舍即舍施。谓若能运平等心，无憎、无爱，身命资财，随求给施，无所吝惜，以为成佛之资，故名舍财。 〔七、定慧财〕，定慧即止观也。定则摄心不散，止诸妄念。慧则照了诸法，破诸邪见。以为成佛之资，故名定慧财。［出华严经疏］ 〔一、捷辩〕，谓菩萨智慧，通达诸法，名字分别无滞，捷如影响，故名捷辩。（菩萨，梵语具云菩提萨□，华言觉有情。） 〔二、迅辩〕，谓菩萨明於事理，心无疑暗，善赴机缘，随问即答，语言迅疾，犹若悬河，故名迅辩。 〔三、应辩〕，谓菩萨以一切文字名义，庄严种种法语，应时应机，无有差异，随其所问，应答无穷，故名应辩。 〔四、无[路-各+束]谬辩〕，谓菩萨随一切众生根性，所乐闻法而为说之。皆契真理，无有差失，故名无[路-各+束]谬辩。 〔五、无断尽辩〕，谓菩萨於一字中能说一切字，一语中能说一切语，一法中能说一切法，相续连环不断，故名无断尽辩。 〔六、多丰义味辩〕，谓菩萨能知名数事理，其义无碍，其味无穷，答问辩说，皆无有量，故名多丰义味辩。 〔七、最上妙辩〕，谓菩萨所说诸法，分别明了，清彻远闻，声如频伽，众生乐听，最胜无比，故名最上妙辩。（频伽，梵语具云迦陵频伽，华言妙声鸟。）［亦名七逆罪，出梵网经］ 遮谓遮障圣道，逆谓不顺於理。行此七罪，不复成就善根。经云：法师不得与七逆人现身受戒。是也。 〔一、出佛身血〕，佛是一切众生慈父，能令众生悟明自心，出离苦趣，众生当历劫供养，以报其恩，况复出其身血。如兴起行经云：提婆达兜举石掷佛，迸石小片伤佛足指，即破出血，后堕地狱。是也。（劫，梵语具云劫波，华言分别时节。梵语提婆达兜，亦云提婆达多，华言天热。以其生时，人天等众心皆惊热故也。） 〔二、弑父〕，弑者，下杀上也。谓父者子之所天，即当竭力孝养，以报恩德，岂宜悖戾，妄加杀害。地藏经云：若有众生，不孝父母，或至杀害者，当堕无间地狱，千万亿劫，求出无期。是也。（无间地狱者，即阿鼻地狱也。） 〔三、弑母〕，谓母之恩德，不异於父，即当恭敬供养，以期报答，岂宜悖戾，妄加杀害。所以经云：犯者得波罗夷罪。（梵语波罗夷，华言极恶。） 〔四、弑和尚〕，和尚，梵语邬波遮迦，于阗国翻为和尚，华言力生，即亲教师也。谓出家者因师之力生长法身，出功德财，养智慧命，功莫大焉。即当恭敬供养，以报其恩，岂宜悖戾，妄加杀害。若以恶心□心，而杀之者，得波罗夷罪。 〔五、弑阿□黎〕，梵语阿□黎，华言轨范。言堪为后学之轨范，即得戒教授等师也。必当亲事恭敬供养，以报其恩，岂宜悖戾，妄加杀害。若以恶心□心而杀之者，得波罗夷罪。 〔六、破羯磨僧〕，梵语羯磨，华言作法。谓比丘俱集一处和合作法，若以恶心□心破之，令其不和合者，得波罗夷罪。（梵语比丘，华言乞士。） 〔七、弑阿罗汉〕，梵语阿罗汉，华言无学，谓无法可学也。又名应供，谓应受人天供养也。即当恭敬供养，以种其福，岂宜悖戾，妄加杀害，若以恶心□心而杀之者，堕无间狱，求出无期。［出翻译名义］ 七金山者，谓山皆有金色光明故也。七重环绕须弥山外，高广形量，次第减半；如须弥山高八万四千由旬，双持山止高四万二千由旬之类是也。（梵语由旬，华言限量，有三等不同，上八十里，中六十里，下四十里。） 〔一、双持山〕，双持山者，谓二山相倚也。又言持双者，文互用耳。此山高广各四万二千由旬。 〔二、持轴山〕，持轴山者。谓山峰上耸，形如车轴也，高广各二万一千由旬。 〔三、担木山〕，担木，树名，以山形似此树，故名担木。高广各一万五百由旬。 〔四、善见山〕，善见山者，谓见者称善也。高广各五千二百五十由旬。 〔五、马耳山〕，马耳山者，谓状如马耳也。高广各二千六百二十五由旬。 〔六、障碍山〕，障碍山者，谓此山有障碍神故，又名象鼻山，形如象鼻故也。高广各一千三百一十二由旬半。 〔七、持地山〕，持地山者，谓与地相持故，又名地持者，文互用耳，又名鱼觜山者，以海中有鱼觜尖，其山形如彼鱼故也。又名持边山者，以此山护持围绕内六山故也。高广各六百五十六由旬零。［出天台四教仪集注］ 藏教者，即小乘经律论三藏教也。阶者，阶级次第也。谓藏教菩萨修行之次第也。（菩萨，梵语具云菩提萨□，华言觉有情。） 〔一、四弘誓愿〕，弘者，大也。誓者，要制其心也。愿者，志求满足也。谓菩萨从初发心，观四谛境，发四弘誓，一、未度者令度，即众生无边誓愿度，此观苦谛境。二、未解者令解，即烦恼无数誓愿断，此观集谛境。三、未安者令安，即法门无量誓愿学，此观道谛境。四、未得涅盘者令得涅盘，即佛道无上誓愿成，此观灭谛境也。（梵语涅盘，华言灭度。） 〔二、三只修六度〕，三只者，三阿僧只劫也。六度者，布施、持戒、忍辱、精进、禅定、智慧也。度，越也，越生死流，到涅盘岸也。谓菩萨既发心已，必须行六度行，填满本愿，是为三只修六度。（梵语阿僧只劫，华言无数时。） 〔三、百劫种相好〕，劫，梵语具云劫波，华言分别时节。百劫种相好者，一增一减为一小劫；凡历二十番增减，为一中劫；八十番增减，为一大劫。谓菩萨於百劫中，种诸相好。用百福德成一相好，如是至三十二相具足，而身清净也。（人寿从十岁增至八万四千岁，名增劫。从八万四千岁减至十岁，名减劫。如是一增一减，名一小劫。三十二相者，足下安平相，千辐轮相，手指纤长相，手足柔软相，手足缦网相，足跟满足相，足趺高好相，端如鹿王相，手过膝相，马阴藏相，身纵广相，毛孔生青色相，身毛上靡相，身金色相，身光面各一丈相，皮肤细滑相，七处平满相，两腋满相，身如师子相，身端直相，肩圆满相，四十齿相，齿白齐密相，四牙白净相，颊车如师子相，咽中津液得上味相，广长舌相，梵音深远相，眼色如金精相，眼睫如牛王相，眉间白毫相，顶肉髻成相也。） 〔四、六度相满〕，六度相满者，谓菩萨修行六度之相圆满也。如尸毗王代鸽，即檀度满也。普明王舍国，即戒度满也。羼提仙人被歌利王割截身体，慈忍不动，血变为乳，即忍度满也。大施太子抒海，即精进度满也。尚□黎鹊巢顶上，即禅度满也。劬嫔大臣分阎浮提为七分，城邑山川均等，故能息诤，即智度满也。如上六人，皆释迦往昔所修之行，是为六度相满。（梵语尸毗，华言与。代鸽者，遍割身肉与鹰以代鸽命，身肉俱尽，不恼不死，自誓真实，感身平复也。梵语羼提，华言忍辱。梵语歌利，华言恶世无道。大施太子求如意珠济贫，得珠堕海，抒海取之，言欲酌海干而取之也。筋骨断坏，终不解废，诸天见而问之，答曰：吾生生不休。诸天愍之，助其抒海，海水减半，龙恐海干，令夜叉送珠还之。尚□黎者，螺髻仙人，名此人得四禅定，出入息断，鸟谓为木，於髻生卵。定起欲行，恐鸟母不来，即更入定，待鸟飞去，方始出定。梵语阎浮提，华言胜金洲。梵语释迦，华言能仁。） 〔五、兜率降生〕，梵语兜率，华言知足。降生者，谓菩萨将补佛处，出世度生，即从兜率天降生人间，以补其处，是为兜率降生。（菩萨即释迦佛也。补佛处者，前佛既灭，而此菩萨即补其处也。） 〔六、降神出家〕，谓菩萨既降神出胎，厌生老病死之苦，而欲脱离，故求出家，入山修道，是为降神出家。 〔七、菩提树下成道〕，梵语菩提，华言道。谓菩萨自知成道时至，於菩提树下，破诸魔众。魔王败绩，鬼兵退散，菩萨安坐不动，即成佛道，是为菩提树下成道。（菩提树者，谓佛於此树下成道，故名菩提树也。）［亦名七使，出阿毗达磨毗婆沙论］ 烦恼妄惑依附不舍曰随，五情暗冥曰眠。以无明种子潜伏藏识，而能生起一切烦恼结业，故名随眠。又名七使者，使犹驱使也，由此妄惑，驱使心神，流转三界故也。（五情者，即眼耳鼻舌身之情也。藏识者，即第八识，能含藏一切善恶种子故也。三界者，欲界、色界、无色界也。） 〔一、贪随眠〕，贪者，引取无厌也。谓此贪欲之惑，潜伏藏识，随附不舍，而为种子。能生一切贪染之欲，故名贪随眠。 〔二、□随眠〕，□者，忿怒不息也。谓此□恚之惑，潜伏藏识，随附不舍，而为种子，能起一切□重忿怒，故名□随眠。 〔三、爱随眠〕，爱者，於顺情境上爱著不舍也。谓此爱惑种子，潜伏藏识，随附不舍，能生三界□重爱欲，故名爱随眠。 〔四、慢随眠〕，慢者，恃己凌他也。谓慢惑种子，潜伏藏识，随附不舍，能生种种□重□慢，故名慢随眠。 〔五、无明随眠〕，无明者，无所明了也。谓此无明种子，潜伏藏识，随附不舍，能生种种□重烦恼，故名无明随眠。 〔六、见随眠〕，见者，分别执取也。谓此分别妄惑种子，潜伏藏识，随附不舍，能生三界种种妄见，故名见随眠。 〔七、疑随眠〕，疑者，犹豫不决也。谓此疑惑种子，潜伏藏识，随附不舍，能生三界□重疑惑，故名疑随眠。［出观音玄义疏］ 难即厄难，苦恼之处也。谓火有焦身绝命之忧，故为初难。水有沉有浮，故为二难。罗刹虽暴，缓於火水，故为三难。刀杖非随得随戮，必须研罪虚实，故为四难。鬼取非的，命衰逢害，故为五难。枷锁系身，未为失命，故为六难。怨贼觅宝，与宝即脱，故为七难。而此七难，一一皆有果报恶业烦恼三种，今但明人中果报之一种也。有以罗刹难中，风难足为八难者，非也。 〔一、火难〕，观音经云：若有持是观世音菩萨名者，设入大火，火不能烧。盖持者口为诵持，心为秉持，言其执持，无少懈也。设入者，不定之辞，若人遭此难者，一心称名，必得解脱。如应验传云：晋元康中竺长舒居於洛阳时，为延火将及草屋，在於下风，岂有免理。一心称菩萨名，即风回火转。狭识浅见者以为偶尔，后因风燥之日，故掷火烧之，三掷三灭，其人即叩头谢罪。如此应验，非一而已。 〔二、水难〕，经云：若为大水所漂，称其名号，即得浅处。盖水言大，而不言小者，小不为难也。若遭此难，称菩萨名，即得浅处。如应验传云：海盐郡有溺水者，同伴皆沉，此人称观世音菩萨，忽遇得一石，困倦如眠，梦见两人乘船唤入，即时觉悟。开眼果见人船送至岸上，则不复见矣。 〔三、罗刹难〕，梵语罗刹，华言暴恶。经云：若有众生，为求金银等宝，入於大海，假使黑风吹其船舫，漂堕罗刹鬼国；其中若有一人，称观世音菩萨名者，是诸人等，皆得解脱罗刹之难。盖罗刹者，食人鬼也。一人称名，悉得解脱者，忧戚休咎，众所共之，口不同称，心亦觅福，故获均济。如应验传云：外国百余人从师子国泛海向扶南，忽遇恶风，漂堕鬼国。其罗刹鬼便欲尽食，一船众人皆称观音。中有一小乘沙门，不信观音，不肯称名。鬼即索此沙门。沙门学称菩萨名号，亦得免脱。（梵语沙门，华言勤息。） 〔四、刀杖难〕，经云：若复有人，临当被害，称观世音菩萨名者，彼所执刀杖，寻段段坏，而得解脱。如应验传云：晋太元中，彭城有一人，被枉问为贼。临刑，将旧所供养观音金像，带在髻中。后伏法刀下，但闻金声，刀即三折，头终不伤。解髻看像，像有三痕，由是得脱。 〔五、鬼难〕，经云：若三千大千国土，满中夜叉罗刹，欲来恼人，闻其称观世音菩萨名者，是诸恶鬼尚不能以恶眼视之，况复加害。盖鬼所以畏观音名者，以观音有威有恩，若非怀恩，则是畏威；闻名尚不能恶眼相视，岂复生於伤害之心耶？（三千者，小千、中千、大千也。今言三千大千者，总别兼称也。梵语夜叉，华言勇健。） 〔六、枷锁难〕，经云：若复有人，若有罪，若无罪，□械枷锁，检系其身，称观世音菩萨名者，皆悉断坏，即得解脱。盖□械枷锁，刑狱之具也。系即系缚，检即封检。其人若能称观世音菩萨者，重关自开，铁木断坏。如应验传云：盖护山阳人，系狱应死。三日三夜，称菩萨名，心无间息。即见观音放光照之，锁脱关开，寻光而去，行二十里光明方息。 〔七、冤贼难〕，经云：有一商主，将诸商人，赍持重宝，经过险路，遇诸冤贼，乃至其中一人作是唱言：诸善男子，勿得恐怖，汝当一心称观世音菩萨名号。众商人一称其名故，即得解脱。盖冤本夺命，贼本求财，今冤为贼，必财命两图。由菩萨力，故得解脱。如应验传云：僧慧达於晋隆安二年，北陇上掘甘草，于时罴饿捕人食之。达为罴人所获，闭在栅中，择肥者先食。达即一心称名诵经，余人已尽，唯达并一小儿，准拟明日命尽，达竟夜称诵不辍。向晓罴来取之，忽见一虎，从草跳出咆吼，罴人惊走，虎因啮栅，作一穴而去，达将小儿，走窜得免。谓等觉菩萨复住寿万劫，学佛教化之行，现诸色相，教化众生。复现同诸佛常行中道大乐无为也。谓如来所说涅盘之法，广谈佛性，盛演圆常，平等清净，不生不灭；众生诸佛，同一觉源，曾无有异。如经所说，无边际故，无始终故，常住不生不灭故，一切众生悉平等故，一切佛性同一性故，犹万流大雨之归大海，而不增不减也。谓闻布施等波罗蜜多，修之甚难，心便退屈，是名万行难修屈。（梵语波罗蜜多，华言到彼岸。）谓乐丈夫法，厌女人法，复能说丈夫法饶益他人，是名丈夫因。由成就丈夫法故，来世即得男子之身，堪为一切功德法器，是名丈夫果。谓菩萨修行，於诸佛菩萨，心生敬乐，於女人身，心常厌弃，以此为因，异生感果，即得男子之身，诸根完具，无有残缺，是丈夫相圆满。［出法界次第］ 梵语三昧，华言正定，亦云正心行处。谓众生之心，从无始已来，常不正直，得是三昧，心行正直，故名三昧。 〔一、有觉有观三昧〕，谓初心在禅曰觉，细心分别禅味曰观。以空、无相、无作相应心入於初禅，则一切觉、观皆悉正直，故名有觉有观三昧。（空、无相、无作，即三解脱门也。） 〔二、无觉有观三昧〕，谓以空、无相、无作相应心将入二禅之时，觉知之心已亡，分别禅味之念犹在。一切定观皆悉正直，故名无觉有观三昧。 〔三、无觉无观三昧〕，谓以空、无相、无作相应心入於三禅乃至灭受想定时，觉知之心、分别禅味之念俱亡，故名无觉无观三昧。
［出成实论］ 〔一、分修三昧〕，谓定、慧二分，随修一分也。或修定不修慧，或修慧不修定，是名分修三昧。（梵语三昧，华言调直定，亦名正定、正受。） 〔二、共修三昧〕，谓修定亦兼修慧，修慧亦兼修定，是名共修三昧。 〔三、圣正三昧〕，自初果须陀洹已去，圣位所修，名为圣正。谓以定修心，因慧能破烦恼；以慧修心，因定能破烦恼。定慧一时具足，故名圣正三昧。（梵语须陀洹，华言预流。）［出十诵律］ 〔一、见杀〕，谓见是生物为我故杀，如是见者，名为见杀。 〔二、闻杀〕，谓於可信之人，闻此生物为我故杀，如是闻者，名为闻杀。 〔三、疑杀〕，谓此处无有屠家，亦无自死之物，是人必为我故杀，如是疑者，名为疑杀。如上三种名不净肉，皆不许食。［出宝积经］ 〔一、经法不可尽〕，谓如来所说经法，随其众生机乐不同，或广或略，虽一音宣演，而十方普被。故云经法不可尽。 〔二、文字之义不可尽〕，谓如来所说经教妙义，横[一/旦]十方，竖彻三际，大无不周，细无所遗，是以小根浅智之人，不能窥其奥妙。故云文字之义不可尽。（三际者，过去、现在、未来也。） 〔三、所宣训诲不可尽〕，谓如来所宣言教，训诲众生，或说大乘，或说小乘，随类现形，种种设化，利益无量。故云所宣训诲不可尽。［出景德传灯录］ 〔一、不能免定业〕，不能免定业者，谓佛能空一切相，断一切众生之恶，而不能自免定业也。（定业者，决定之业，即木枪马麦等报是也。） 〔二、不能度无缘〕，不能度无缘者，谓佛能化导一切众生，而不能度无缘之人也。 〔三、不能尽生界〕，不能尽生界者，谓佛能度世间一切众生，而不能令众生界尽也。［出观经妙宗钞］ 〔一、位不退〕，谓别教菩萨从初住位中断见惑，二住至七住位中断思惑，则永不退失超凡之位，故名位不退。（初住即十住，发心住、治地住、修行住、生贵住、方便具足住、正心住、不退住、童真住、法王子住、灌顶住也。） 〔二、行不退〕，谓别教菩萨从八住已去，至十行位中，伏断尘沙之惑，则永不退失菩萨之行，故名行不退。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。） 〔三、念不退〕，谓别教菩萨从初地已去，破无明惑，则永不退失中道正念，故名念不退。［亦名三际，出阿毗达磨集异门足论］ 世即迁流之义，亦隔别之义也。 〔一、过去世〕，谓善恶诸行，已起、已生、已转、已聚集、已出现，落谢变灭，过去所摄，是名过去世。 〔二、未来世〕，谓善恶诸行，未起、未生、未聚集、未出现，未来所摄，是名未来世。 〔三、现在世〕，谓善恶诸行，现起、现生、现聚集、现出现，未转、未谢、未灭，现在所摄，是名现在世。［出大智度论］ 〔一、过去世业〕，谓过去世，若意起贪□痴等，即动身口，作诸恶业；若意不贪、不□、不痴等，即动身口，作诸善业。善恶之业虽殊，皆受现在未来之报，是名过去世业。 〔二、现在世业〕，谓现在世，若意起贪□痴等，即动身口，作诸恶业；若意不贪、不□、不痴等，即动身口，作诸善业。善恶之业虽殊，皆受未来之报，是名现在世业。 〔三、未来世业〕，谓未来世，必由身口意，造作善恶诸业。虽不现作，望於未来，毕竟不无，是名未来世业。谓於过去、现在、未来三世之法，皆悉通达，圆明显了，是名三世智。［出析玄记］ 〔一、身业〕，身业，即身所作之业也。有善有恶。若杀生、偷盗、邪淫，即身恶业也；若不杀、不盗、不淫，即身善业也。 〔二、语业〕，语业，即口所说之业也，有善有恶。若妄言、绮语、恶口、两舌，即口恶业也；若不妄言、不绮语、不恶口、不两舌，即口善业也。 〔三、意业〕，意业，即意所起之业也，有善有恶。若贪欲、□恚、邪见，即意恶业也；若不贪欲、不□恚、不邪见，即意善业也。［出缨珞经］ 经云：须菩提问佛色身，佛即以三业答之。（梵语须菩提，华言空生，又云善现。） 〔一、身行清净〕，谓身之所行，能防塞一切诸不善法，是名身业清净。 〔二、口言真诚〕，谓凡所言说，真实诚信，永离邪妄之语，是名口业清净。 〔三、意专向道〕，谓收摄身心，常居寂定，无他异念，是名意业清净。三业者，如来果后垂化，清净身口意业也。谓身轮现通，口轮说法，意轮鉴机。当知身尚无身，说亦非说，身口平等，等彼意轮，心色一如，故名不二。此之不二，不出一念。故心法妙所以为门也。（身口意轮者，轮有摧碾之用，喻佛鉴机现通说法，皆能摧碾众生惑业，故名轮也。心色一如者，心即意，色即身、口，谓身口意三业，皆同一性，无有别也。）［出法华文句］ 〔一、身业供养〕，谓身至诚敬礼诸佛菩萨，是名身业供养。 〔二、口业供养〕，谓口发言称美诸佛菩萨功德，是名口业供养。 〔三、意业供养〕，谓端心正意，想念诸佛菩萨相好，是名意业供养。谓诸众生，恣纵身口意三业，起杀盗淫妄贪□等过，无恶不为，是以流转生死也。［出华严经疏］ 〔一、约通力说〕，约，犹依也。谓佛以神通力，令诸世间无情之物，皆能说法，故名约通力说。 〔二、约融通说〕，谓依报之土，正报之身，性本融通，身既说法，土亦能说；即一说一切说，故名约融通说。 〔三、约显理说〕，谓菩萨触对诸境，皆能了知。如对色即显质碍、缘生、无常等义；触类成教，故名约显理说。［出大智度论］ 梵语比丘，华言除馑。谓众生薄福，在因无法自资，得报多所馑乏。出家之人，戒行是良福田，能除因果之馑乏，故名除馑。或言不翻者，名舍三义故也。 〔一、破恶〕，谓比丘修戒定慧之道，能破见、思之恶，故名破恶。 〔二、怖魔〕，魔，梵语具云魔罗，华言杀者。谓能杀人智慧之命也。比丘既能修道，魔即念言，此人非但出我界域，亦能转化於他，空我眷属，魔即惊怖，故名怖魔。 〔三、乞士〕，乞是乞求之名，士是清雅之称。谓比丘常当乞食，清净自活。上乞法以资慧命，下乞食以资色身，故名乞士。［出华严经随疏演义钞］ 华严疏云：梵语毗尼，或翻为灭，灭有三义。 〔一、灭业非〕，谓戒能灭杀盗等罪业之过非，故名灭业非。 〔二、灭烦恼〕，谓戒能灭贪□痴等烦恼，故名灭烦恼。 〔三、得灭果〕，谓因戒故，既灭业与烦恼，即得无为寂灭之果，故名得灭果。［出翻译名义］ 梵语阿罗汉，华言无生，亦云无学。谓三界生死已尽，是为无生；无法可学，是为无学。或言不翻者，名含三义故也。（三界者，欲界、色界、无色界也。） 〔一、杀贼〕，贼即见、思惑也。以其劫人功德之财，夺人智慧之命，故名为贼。阿罗汉能断三界见、思之惑，故名杀贼。 〔二、不生〕，不生，即无生也。谓阿罗汉既断见、思惑尽，更不受三界生，故名不生。 〔三、应供〕，谓阿罗汉智断功德既已具足，应受人天供养，故名应供。（智，谓得漏尽智；断，谓断三界见、思惑尽也。）［出观经妙宗钞］ 观无量寿佛经疏，因释：阿难及天龙等闻法，欢喜作礼而去，故以三义释之。（梵语阿难，华言庆喜。） 〔一、遇人欢喜〕，人即佛也。谓佛具足四无碍智，说观彼佛之法离於错谬，今遇此人，宁不欢喜，是名遇人欢喜。（四无碍智者，法无碍智、义无碍智、词无碍智、乐说无碍智也。彼佛即梵语阿弥陀，华言无量寿。） 〔二、闻法欢喜〕，谓所说观佛之法一十六门，曲尽其妙，能令凡心入深三昧，闻如是法，岂不欢喜，是名闻法欢喜。（一十六观门者，日观、水观、地观、宝树观、八功德水观、总观、华座观、像观、佛真身观、观世音观、大势至观、普想观、杂想观、上辈生观、中辈生观、下辈生观。） 〔三、得果欢喜〕，果即修观克获之果也。谓韦提希等，闻说观佛之法，依此修之，得分真果；侍女诸天，得相似果。得如是果，岂不欢喜，是名得果欢喜。（梵语韦提希，华言思惟。分真者，即证一分中道也。相似者，近於分真也。）［出大宝积经］ 〔一、天乐〕，天然自然，乐胜身胜，故名为天。修十善者，生於天上，而受种种殊胜妙乐，故名天乐。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。） 〔二、禅乐〕，谓修行之人，入诸禅定，一心清净，万虑俱寂，自然得其禅悦之趣，故名禅乐。 〔三、涅盘乐〕，梵语涅盘，华言灭度。谓修行之人，既离生死之苦，得证涅盘之乐，经云：生灭灭已，寂灭为乐，故名涅盘乐。［出法华经］ 乘，即运载之义。谓声闻、缘觉、菩萨各以其法为乘，运出三界生死，同到真空涅盘，故名三乘。（三界者，欲界、色界、无色界也。梵语涅盘，华言灭度。） 〔一、声闻众〕，闻佛声教而得悟道，故曰声闻。谓其知苦、断集、慕灭、修道，故以此四谛为乘也。（四谛者，苦谛、集谛、灭谛、道谛也。） 〔二、缘觉乘〕，因观十二因缘觉真谛理，故名缘觉。谓始观无明缘乃至老死，此是观十二因缘生；次观无明灭乃至老死灭，此是观十二因缘灭。观此因缘生灭，即悟非生非灭，故以此十二因缘为乘也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔三、菩萨乘〕，菩萨，梵语具云菩提萨□，华言觉有情。谓觉悟一切有情众生也。菩萨行六度行，广化众生出离生死，故以此六度为乘也。（六度者，一布施、二持戒、三忍辱、四精进、五禅定、六智慧也。）谓三乘之人，了知一切五阴等法虚假不实，悉无有我，是为三乘假我。（三乘者，声闻乘、缘觉乘、菩萨乘也。）谓如四谛缘起经等，声闻、缘觉、菩萨三乘之所共学。於中二乘未明法空，即是别相，故云三乘别教。［出天台四教仪集注］ 〔一、声闻观苦谛为初门〕，苦即三界生死之苦也，谛即审实之义。谓声闻之人，知果苦而断集，因慕寂灭而修道品，谛观五阴生死之身，即是众苦之本，故观苦谛为初门也。（三界者，欲界、色界、无色界也。五阴者，色阴、受阴、想阴、行阴、识阴也。） 〔二、缘觉观集谛为初门〕，集即招集之义。谓烦恼之因则能招集生死之苦果也。缘觉之人，於十二因缘中，初从无明观起，无明即属集谛，了知苦果实由集因而生，故观集谛为初门也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔三、菩萨观道谛为初门〕，道即六度也。谓菩萨为利他故，广行六度，化诸众生；故观道谛为初门也。（六度者，一布施、二持戒、三忍辱、四精进、五禅定、六智慧也。）谓如般若、深密经等，声闻、缘觉、菩萨三乘之所共学，於中说诸法空，即是通相，故云三乘通教。［出涅盘经］ 梵语奢摩他，华言止，即禅定也。 〔一、不放逸〕，谓修禅定而能止诸散乱，调伏诸根恶不善法，故心不放逸也。 〔二、庄严大智〕，谓修禅定，既得离诸散乱，则本性寂静之慧，自然照朗，内外洞彻，於诸佛法，无不通达；此之智慧，非定不发，是为庄严大智也。 〔三、得自在〕，谓修禅定，能灭一切烦恼散乱，即得身心寂静，安隐快乐，而无□碍，是为得自在也。［出涅盘经］ 梵语毗婆舍那，华言观，即智慧也。 〔一、观生死恶果报〕，谓修禅观，即能破诸昏暗，观察分别因缘生灭之相，故於善恶果报，悉皆明了，不起惑业也。 〔二、增长善根〕，谓修禅观，能灭贪□痴等恶业暗障，本性之智自然明发，故一切善根，悉皆增长也。 〔三、破诸烦恼〕，谓修禅观，了知生死过患，不为根尘所染，故一切烦恼，悉能破灭也。（根者，即眼耳鼻舌身意之六根也。尘者，即色声香味触法之六尘也。）［出大毗婆沙论］ 〔一、能勇猛〕，诸天耽嗜欲乐，不复进修；是人虽不见当来之果，而能修诸苦行，精进不怠，是能勇猛胜诸天也。 〔二、能忆念〕，诸天耽嗜欲乐，慧性常□，是人能忆记曩久所作所说之事，了了分明，悉无忘失，是能忆念胜诸天也。 〔三、能梵行〕，梵者，净也。诸天耽嗜欲乐，不复增修善业；是人初发心时，能种殊胜善根，爱持戒律，行业清净，是能梵行胜诸天也。［出金刚经疏］ 〔一、为女人入城〕，谓一切女人女子，皆为父母及夫主所拘，不得辄自出入，思仰如来，无由得见。是故如来入城，令彼女人，皆得瞻敬。观佛三昧海经云：若能暂见如来，相好光明，除六十劫生死之罪，获无量福。未来生处，必见弥勒。（梵语弥勒，华言慈氏。） 〔二、为病人入城〕，谓如来於病人所，常兴救济之心，令其离苦得乐，是故入城乞食之时，凡有病苦者，因得瞻视，令其病差，发菩提心。 〔三、欲令人见相好入城〕，谓如来福慧庄严，具足三十二相、八十种好，微妙难思，人得瞻仰，则罪灭福生，是故入城，令人普见。（三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。八十种好，一指爪狭长、二手足指圆、三手足各等无差、四手足圆满、五筋脉盘结、六两踝深隐、七行步正直、八行步威容齐整、九行步安平、十行步有仪、十一回身顾视、十二支节殊胜、十三骨节交结、十四膝轮圆满、十五隐处妙好、十六身支润滑、十七身容敦肃、十八身支坚固、十九身支安定、二十身相端严、二十一身有圆光、二十二腹形方正、二十三脐深右旋、二十四脐厚妙相、二十五肌肤匀净、二十六手掌充满、二十七手文深长、二十八唇色红润、二十九面门圆满、三十舌相长广、三十一发声威震、三十二音韵美妙、三十三鼻高修直、三十四诸齿方整、三十五诸牙明洁、三十六目广清净、三十七眼相修广、三十八眼睫齐整、三十九双眉修长、四十双眉绮靡、四十一双眉高朗、四十二耳厚修长、四十三两耳相好、四十四容仪端丽、四十五额广圆满、四十六身分殊胜、四十七首发修长、四十八首发香洁、四十九首发齐整、五十首发坚固、五十一首发光滑、五十二身分坚实、五十三身体庄严、五十四诸窍清净、五十五身力充美、五十六身相严好、五十七面轮修广、五十八颜貌舒泰、五十九面颜光泽、六十身支严净、六十一毛孔出香、六十二面门出香、六十三首相妙好、六十四身毛纤柔、六十五法音圆辩、六十六顶相高妙、六十七指网分明、六十八行不履地、六十九神力自持、七十威德远震、七十一音声和雅、七十二观机说法、七十三一音演说、七十四次第说法、七十五等观有情、七十六先观后作、七十七相好具足、七十八顶骨坚实、七十九颜容奇妙、八十胸臆妙好。）［出大宝积经］ 〔一、身净戒〕，谓身受诸戒，无有阙漏，无有毁犯，是名身净戒。 〔二、言净戒〕，谓一切所说语言，无有谀谄，虚诳不实，是名言净戒。 〔三、意净戒〕，谓蠲除恶觉，离诸贪欲，是名意净戒。［出众德三昧经］ 〔一、布施无尽〕，谓菩萨好喜布施，不吝财物乃至躯命，悉能施与，心不疲厌，是名布施无尽。 〔二、持戒无尽〕，谓菩萨护持禁戒，未曾违舍。见犯戒者，怜愍悲哀；见奉戒者，尊重爱敬。复以戒法传化他人，心不疲厌，是名持戒无尽。 〔三、博闻无尽〕，谓菩萨闻如是法，即当奉行，思欲化他，必须博学一切经典，与夫世间艺术无不谙练，求闻禀听，心不疲厌，是名博闻无尽。［出涅盘经］ 菩萨当补佛处，故生兜率。梵语兜率，华言知足。谓於五欲境界知止足故。（五欲者，色欲、声欲、香欲、味欲、触欲也。） 〔一、命胜〕，菩萨已离三界生死，虽不修命业，而於彼天托生。天数寿命四千岁。天寿毕已，降生中国，以补佛处，是名命胜也。（三界者，欲界、色界、无色界也。） 〔二、色胜〕，菩萨虽不修色业，既生兜率，而妙色身光明照耀，自然庄严，异诸天众，是名色胜也。 〔三、名胜〕，佛本行集经云：菩萨既生兜率，其诸天众，即唤菩萨名为护明，展转称唤，其声上彻净居，乃至色界天顶，是名名胜也。（护明，释迦佛也。从迦叶佛时，护持禁戒，梵行清净，命终生天，不失本心，不忘宿行，故曰护明。）［出长阿含经］ 梵语阎浮提，华言胜金洲，即南洲也。三洲者，东弗于逮、西瞿耶尼、北郁单越也。 〔一、勇猛强记〕，谓南洲之人，於诸教法，勇猛读诵，记闻广博，心不忘失；其余三洲，则不能然，所以胜之也。 〔二、勤修梵行〕，谓南洲之人，於诸清净梵行，则能精勤修习，期证道果；其余三洲，则不能然，所以胜之也。 〔三、佛出其土〕，谓南洲乃是中华文物之国，一切圣贤，皆出其中，其人易化，所以佛之降生，必在斯土。其余三洲，则不示现，所以胜之也。［出付法藏因缘经］ 〔一、阿难〕，梵语阿难，华言庆喜。斛饭王之子，佛成道日生，生时举国欣庆，故云庆喜。随佛出家，得阿罗汉果。多闻第一，能持法藏。如来灭后，与文殊师利集诸大众於铁围山等处，结集修多罗藏。（梵语修多罗，华言契经。） 〔二、优波离〕，梵语优波离，华言化生，或翻上首。以其持律第一，为众纪纲故也。如来灭后，与五百圣人，於毕钵罗窟内，结集毗奈耶藏。（毕钵罗，西域记云：即菩提树也。梵语毗奈耶，华言善治，即律也。） 〔三、迦叶〕，梵语迦叶波，华言饮光。谓其身光炎涌，能映余物故也。如来灭后，集诸大众，於毕钵罗窟等处，结集阿毗昙藏。（梵语阿毗昙，华言无比法，即论也。）［出涅盘经］ 三人者，谓通教声闻、缘觉、菩萨，虽同观十二因缘，然随智浅深，法成高下，故有三种之异也。 〔一、下智观故得声闻菩提〕，梵语菩提，华言道。谓声闻之人，用体空之智，初观十二因缘生，次观十二因缘灭。观此生灭，即悟非生非灭，破见、思之惑，证真空之理，是名下智观故得声闻菩提。（体空者，体达诸法性本空也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。因缘生者，即无明缘行、行缘识等是也。因缘灭者，即无明灭乃至老死灭是也。） 〔二、中智观故得缘觉菩提〕，谓缘觉之人，亦用体空之智，初观十二因缘生，次观十二因缘灭。观此生灭，即悟非生非灭，破见、思之惑；更能侵除习气，以由能观之智，比於声闻稍胜，故所证真空之理亦深，是名中智观故得缘觉菩提。（侵除者，犹渐除也。习气者，见、思余习之气分也。） 〔三、上智观故得菩萨菩提〕，谓菩萨之人，虽亦用体空之智，观十二因缘生灭，了悟非生非灭，而能顿断见、思习气。以由能观之智，比於缘觉复胜，故所证真空之理最深，是名上智观故得菩萨菩提。（菩萨，梵语具云菩提萨□，华言觉有情。）［出法住记］ 弥勒下生经云：弥勒菩萨即於出家之日，便得成佛。坐於龙华树下，花林园中，三会说法。故云龙华三会。（梵语弥勒，华言慈氏。） 〔第一会，度九十六俱胝声闻众〕，梵语俱胝，华言百亿。记云：若诸国王、大臣、长者、居士、男女一切施主，於今释迦牟尼佛正法中，能作佛事，自种善根，或教他种，以七宝金银[金*俞]石铜铁木石泥土，或以缯缕，或以彩画，作佛形像；及□堵波，若大若小，乃至最小如指节大，或以香花、诸妙供具而为供养，由如是善根力故，至弥勒如来成正觉时，善得人身，於第一会中，剃发出家，乘宿愿力，便得涅盘。（梵语□堵波，华言高显，即塔也。梵语涅盘，华言灭度。） 〔第二会，度九十四俱胝声闻众〕，记云：若国王等及以臣庶，於今释迦牟尼佛正法中，能为法事。谓於诸大乘经典，或律、或论，若读若诵，或恭敬供养，或於经卷以诸杂彩而严饰之，由是善根力故，至弥勒如来成正觉时，善得人身，於第二会中，剃发出家，乘宿愿力，便得涅盘。 〔第三会，度九十二俱胝声闻众〕，记云：若诸国王及臣庶等，於今释迦牟尼佛正法中，能为僧事。自种善根，或教他种，於每月初一日，或初八日、十五日，设斋供养比丘、比丘尼，或供养修禅定者，或供养诸说法者，或施坐卧等具供养僧众。由是善根力故，至弥勒如来成正觉时，於第三会中，剃发出家，乘宿愿力，便得涅盘。［出华严经随疏演义钞］ 〔一、烦恼余〕，烦恼余亦名障余。谓二乘之人，虽断三界内见、思惑尽，尚有界外无明惑在，故名烦恼余。（二乘者，声闻乘、缘觉乘也。三界者，欲界、色界、无色界也。） 〔二、业余〕，业余亦名道余。谓二乘之人，虽断三界内业缚，尚余界外变易生死之业，故名业余。 〔三、苦余〕，苦余亦名果余。谓二乘之人，已出三界分段生死，尚有变易生死之苦，故名苦余。［出华严经疏］ 〔一、法性土〕，法性土者，即法身如来所依之土，乃理土也。谓以本识如来藏身为所依持，恒顿变现外诸器界，则法性土通为诸土之体也。（器界者，世界如器故也。） 〔二、受用土〕，受用土者，即报身如来受用之土也。受用有二：一者，若以相应净识所修，自利行满，从初成佛，尽未来际，相续变为纯净佛土，周圆无际，众宝庄严，是名自受用土。二者，若以大慈悲力所修，化他行满，随十地菩萨所宜，变成净土，或大或小，或胜或劣等是也。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔三、变化土〕，变化土者，即应身如来变化之土也。谓佛以不思议神力，随诸众生善恶之业，变现净秽之土，方便设化是也。［出华严经疏］ 〔一、外子〕，谓诸凡夫，未曾入道，未能绍继佛种，是名外子。 〔二、庶子〕，谓声闻、缘觉，但禀小乘之教，生於法身，不从如来大法生故，是名庶子。 〔三、真子〕，谓大乘菩萨，禀受如来大法，生於法身，是名真子。［出华严孔目］ 谓真性平等，犹如虚空。於诸凡圣，无所限碍，故名佛性。 〔一、自性住佛性〕，谓真如之理，自性常住，无有变改，即是一切众生本有佛性，是名自性住佛性。 〔二、引出佛性〕，谓一切众生，佛性虽具，必假修习智慧禅定之力，方能引发本有之性，是名引出佛性。 〔三、至得果佛性〕，谓修因满足，则本有佛性，於证得果位之时，了了显发，是名至得果佛性。［出宗镜录］ 〔一、自性身〕，谓诸如来具无边际真常功德，是一切法平等实性，即此自性，亦名法身，是名自性身。 〔二、受用身〕，受用身有二种：一者，自受用身，谓诸如来修习无量福慧所起无边真实功德，恒自受用广大法乐也；二者，他受用身，谓诸如来由平等智，示现微妙净功德身，居纯净土，为住十地诸菩萨众，现大神通，转正法轮，令彼受用大乘法乐也。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔三、变化身〕，谓诸如来以不思议神力，变现无量随类化身，居净秽土，为未登地诸菩萨众及二乘等，称其机宜，现通说法，令其各得诸利乐事，是名变化身。（二乘者，声闻乘、缘觉乘也。）［出普贤行愿疏］ 〔一、财供养〕，谓以世间财宝及以种种上妙诸供养具，供养诸佛、菩萨，是名财供养。（菩萨，梵语具云菩提萨□，华言觉有情。） 〔二、法供养〕，谓依佛所说教法，修於众行，乃至不舍菩萨业，不离菩提心，即是以法供养诸佛、菩萨，是名法供养。（梵语菩提，华言道。） 〔三、观行供养〕，谓依中道妙观，观於一念之心，具足三谛之法，无有缺减。众生、诸佛，平等不二，烦恼、生死，即是菩提涅盘。念念观之，即是供养诸佛、菩萨，是名观行供养。（三谛者，真谛、俗谛、中谛也。梵语涅盘，华言灭度。）［出涅盘经］ 谓声闻所修比於菩萨所修则劣，故名劣三修。 〔一、无常修〕，谓声闻之人，不知法身常住之理，而观三界一切有为之法，皆悉生灭无常，是名无常修。（三界者，欲界、色界、无色界也。） 〔二、非乐修〕，非乐即苦也。谓声闻之人，不知诸法之中，本有涅盘寂灭之乐；而观一切诸法，悉皆是苦，是名非乐修。 〔三、无我修〕，谓声闻之人，不知自在无碍之真我，而观五阴等法皆空、无我、无我所，是名无我修。（五阴者，色阴、受阴、想阴、行阴、识阴也。）［出涅盘经］ 谓菩萨依佛胜教而修，破於声闻劣修，故名胜三修。 〔一、常修〕，常即不迁不变之谓也。盖菩萨了知法身之体，本来常住，无灭无生，以破声闻之人，不应於诸法中执为无常，是名常修。 〔二、乐修〕，乐即安隐寂灭之谓也。盖菩萨了知诸法之中，而有涅盘寂灭之乐，以破声闻之人，不应於诸法中执之为苦，是名乐修。（梵语涅盘，华言灭度。） 〔三、我修〕，我即自在无碍之谓也。盖菩萨了知无我法中而有真我，得大自在，无有障碍，以破声闻之人，不应於诸法中执为无我、无我所，是名我修。（我所者，谓五阴之身及资生等物也。）［出菩萨缨络本业经］ 〔一、百劫顶寂定中修诸三昧〕，劫，梵语具云劫波，华言分别时节。梵语三昧，华言正定。顶寂定者，在众定之上，故名顶也。谓等觉菩萨住顶寂定，以大愿力，住寿百劫，修一切三昧已，入金刚三昧，与一切法性相应相冥而得一合相也。（等觉者，去佛之位一等也。金刚三昧者，金刚最坚至利，谓入此三昧，则一切诸惑无不断也。） 〔二、千劫金刚定中学诸威仪〕，谓等觉菩萨复住寿千劫，学佛一切威仪，象王观视，师子游步，修佛无量不可思议神通化导之法，皆现在前，入佛行处，坐佛道场也。 〔三、万劫大寂定中学佛化行〕，谓等觉菩萨复住寿万劫，学佛教化之行，现诸色相，教化众生。复现同诸佛常行中道大乐无为也。［出止观辅行］ 〔一、因成假〕，谓一切诸法，必有所因和合方成。如诸众生，因於父母生成此身，是名因成。了达此身虚幻不实，是名为假。一切诸法，亦复如是，故名因成假。 〔二、相续假〕，谓众生心识念念相续，前念既灭，后念复生，是名相续。了此相续，本无实体，是名为假；一切诸法相续不断，亦复如是，故名相续假。 〔三、相待假〕，待即对也。谓一切诸法各有待对，如对长说短，对短说长，对无说有，对有说无，是名相待。了此一切对待之法，本无实体，皆是假名，是名为假。又如众生身中，以生对死，以少对老，亦复如是，故名相待假。［出天台四教仪并法华玄义］ 三兽喻三乘，河喻空理也。谓通教声闻、缘觉、菩萨同出三界，取证空理，而根器有大小，行位有浅深，如象、马、兔，同共渡河，而有浅深之异。故以此为喻也。（三界者，欲界、色界、无色界也。） 〔一、象渡河〕，象渡河者，喻菩萨之人也。谓菩萨修六度万行，利益众生，断见、思惑，及断习气尽，而证菩提。如象之渡河，得其底也。（六度者，一布施、二持戒、三忍辱、四精进、五禅定、六智慧也。见、思惑者，意根对法尘而起分别曰见惑；眼耳鼻舌身贪爱色声香味触五尘曰思惑。习气者，即见、思余习之气分也。） 〔二、马渡河〕，马渡河者，喻缘觉之人也。谓缘觉修十二因缘，断见、思惑，虽兼断习气，未能净尽，而证真空之理。如马之渡河，虽不至底，而渐深也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔三、兔渡河〕，兔渡河者，喻声闻之人也。谓声闻修四谛法，断见、思惑，未能除断习气，而但证真空之理。如兔之渡河，但浮水而过，不能深也。（四谛者，苦谛、集谛、灭谛、道谛也。）［出十诵律］ 〔一、眼不见杀〕，谓自眼不见是生物，是人不为我故杀，是名不见杀。 〔二、耳不闻杀〕，谓於可信之人，不闻是生物不为我故杀，是名不闻杀。 〔三、不疑杀〕，谓知此处有屠家，有自死者，亦知此人不为我故杀，是名不疑杀。如上三种，名为净肉，有病许食。［出阿毗达磨杂集论］ 论云：唯一意识有三种分别也。 〔一、自性分别〕，谓意识对於现在六尘之境，自性而起分别，故名自性分别。（六尘者，色尘、声尘、香尘、味尘、触尘、法尘也。） 〔二、随念分别〕，谓意识昔曾对於六尘之境，追念不忘，而起分别，故名随念分别。 〔三、计度分别〕，谓意识於不现见事，计较量度，而起分别，故名计度分别。［出法华经文句］ 三分者，分即分限。谓诸经中皆有序分、正宗分、流通分也。始自晋道安法师判节诸经，皆具三分。尔后亲光论自西天传至此土，果有三分之说。是故诸经皆以三分而科节也。（亲光论者，谓亲光菩萨所造之论也。） 〔一、序分〕，序即序述，亦次序也。有通序、别序。通序者，谓如是我闻。一时，佛在某处，与某大众俱。此是通序。以一切经初同有此序，故名通也。别序者，盖佛说经，必有由致。如楞严经由阿难遭摩登伽幻术之缘，佛因提奖阿难及摩登伽归来佛所，故说是经，是名别序。而言别者，以诸经所说，各有缘起不同，故名别也。虽分通别，总名序分。 〔二、正宗分〕，宗即主也，亦要也。盖佛说经，必以正说为主；又正明一经要义故也。如楞严经第一卷，从阿难见佛，顶礼悲泣，下徵心辨见，分别真妄，会万法归如来藏，乃至说咒立坛，远离魔事，令阿难大众除惑证道，至第十卷，重研五阴，知有涅盘，不恋三界等。此是一经正说，故名正宗分。（五阴者，色阴、受阴、想阴、行阴、识阴也。三界者，欲界、色界、无色界也。） 〔三、流通分〕，流则不滞，通则不壅。谓正说既陈，务传后世，利益众生，用使正法之源流通而不壅也。如楞严经，自阿难，若复有人，遍满十方所有虚空，盈满七宝，持以奉上微尘诸佛，至作礼而去。此乃较量持经福胜，劝赞读诵，流传无尽，故名流通分。（七宝者，金、银、琉璃、玻璃、砗磲、码瑙、赤真珠也。）［出佛地论］ 谓亲光菩萨造论，释佛地经，科分三分也。 〔一、教起因缘分〕，谓如来说教，必有发起因缘。此佛地经，佛告妙生菩萨，有五种法，摄大觉地，而说是经，即教起因缘分。（五种法者，一清净法界智、二大圆镜智、三平等性智、四妙观察智、五成所作智也。） 〔二、圣教所说分〕，谓因缘分后，正显圣教所说法门。此佛地经，从妙生当知下，至令入圣教，成熟解脱，即圣教所说分。 〔三、依教奉行分〕，谓闻圣教所说，时众信受奉行。此佛地经，从薄伽梵说是经已，至经尽，文即依教奉行分。［出观佛三昧海经］ 〔一、大化身千丈〕，大化身千丈者，谓如来为应十地已前等诸菩萨演说妙法，令其进修，向於佛果，故化现千丈之身也。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔二、小化身丈六〕，小化身丈六者，谓如来为应二乘、凡夫之人，说於四谛等法，令其舍妄归真，而得开悟，故化现丈六之身也。（二乘者，声闻乘、缘觉乘也。四谛者，苦谛、集谛、灭谛、道谛也。） 〔三、随类不定〕，随类不定者，谓如来誓愿弘深，慈悲普覆，随诸种类，有感即应，或现大身满虚空中，或现小身丈六、八尺等也。［出法苑珠林］ 大智度论云：食为行道，不为益身，修道之人正受食时，须作三愿。 〔初下匙时〕，谓初下匙时，心须想念：愿我此生，所有身口意一切恶业，悉令断尽。 〔次下匙时〕，谓次下匙时，心须想念：愿我此生，所修一切善法，悉令满足。 〔后下匙时〕，谓又次下匙时，心须想念：愿我此生，所修善根，回施众生，普共成佛。善财承教，至摩竭提国，迦毗罗城，参婆珊婆演底主夜神。为说菩萨破一切众生暗法光明解脱门已。乃云：如诸菩萨，成就普贤无边行愿等，而我何能知其妙行，说其功德。复令参普德净光主夜神。（梵语迦毗罗，华言黄色。）［出翻译名义］ 三十一色者：谓青、黄、赤、白、光、影、明、暗、烟、云、尘、雾、空，此十三种，名为显色，以其显现为色故也；长、短、方、圆、□、细、高、下、正与不正，此十种，名为形色，以其形量为色故也；取、舍、屈、伸、行、住、坐、卧，此八种，名为表色，以其表彰为色故也。善财承教，即於此佛会中，参开敷一切树花主夜神。为说出生广大光明解脱门已。乃云：如诸菩萨，亲近供养一切诸佛，入一切智大愿海等。而我云何能知能说。复令参大愿精进力救护一切众生夜神。［出法界次第］ 道即能通之义，品犹类也。合四念处等法门为三十七，皆是入道浅深之气类，故云道品也。 〔一、四念处〕，念即想念，处即身受心法也。一、身念处，谓观此色身，皆是不净也。二、受念处，谓观领受好恶等事，悉皆是苦也。三、心念处，谓观此识心生灭无常也。四、法念处，谓观诸法从因缘生，皆无有我也。 〔二、四正勤〕，正谓不邪，勤谓不怠。一、已生恶，令永断。谓一切恶法，若已生者，当精勤一心决剔，令其永断除也。二、未生恶，令不生。谓一切恶法，若未生时，当精勤一心遮止，令其不复萌生也。三、未生善，令生。谓诸善法，若未生时，当精勤一心勇猛，令其发生也。四、已生善，令增长。谓诸善法，若已生者，当精勤一心修习，令其增长也。 〔三、四如意足〕，谓所修之法，如愿满足也。一、欲如意足，谓希慕所修之法，如愿满足也。二、精进如意足，谓於所修之法，专注一心，无有间杂，如愿满足也。三、念如意足，谓於所修之法，记忆不忘，如愿满足也。四、思惟如意足，谓心思所修之法，不令忘失，如愿满足也。 〔四、五根〕，根即能生之义，谓此五根，能生一切善法也。一、信根，谓信於正道也。二、精进根，谓修正法无间无杂也。三、念根，谓於正法记忆不忘也。四、定根，谓摄心不散也。五、慧根，谓於诸法观照明了也。 〔五、五力〕，力即力用，谓能破恶成善也。一、信力，谓信根增长，能破诸疑惑也。二、精进力，谓精进根增长，能破身心懈怠，成办出世之事也。三、念力，谓念根增长，能破诸邪念，成就出世正念功德也。四、定力，谓定根增长，能破诸乱想，发诸禅定也。五、慧力，谓慧根增长，能遮止三界见、思之惑，发真无漏也。（三界者，欲界、色界、无色界也。见、思惑者，分别曰见惑，贪爱曰思惑也。真无漏者，谓阿罗汉断见、思惑尽，不漏落三界生死，异於初果等，故名真也。） 〔六、七觉分〕，觉即觉了，分即支分。谓此七法，各有支派分齐也。一、择觉分，谓拣择诸法之真伪也。二、精进觉分，谓修诸道法，无有间杂也。三、喜觉分，谓契悟真法，得□喜也。四、除觉分，谓断除诸见烦恼也。五、舍觉分，谓舍离所见念著之境也。六、定觉分，谓觉了所发之禅定也。七、念觉分，谓思惟所修之道法也。 〔七、八正道〕，不邪曰正，能通曰道。一、正见，谓能见真理也。二、正思惟，谓心无邪念也。三、正语，谓言无虚妄也。四、正业，谓白净善业也。五、正命，谓依法乞食活命也。六、正精进，谓修诸道行无间杂也。七、正念，谓专心忆念善法也。八、正定，谓一心住於真空之理也。善财承教，即於菩提场右边，参喜目观察众生主夜神，为说大势力普喜幢解脱门已。乃云：如诸菩萨於念念中，普诣一切诸如来所，疾能趣入一切智海等，而我云何能知能说。复令参普救众生妙德夜神。善财承教，至岚毗尼园，参妙德圆满神。为说菩萨於无量劫，遍一切处，示现受生自在解脱门已。乃云：如诸菩萨，能以一念为诸劫藏等，而我云何能知能说。复令参释迦瞿波女。（梵语岚毗尼，华言乐胜圆光。劫，梵语具云劫波，华言分别时节。梵语释迦，华言能仁。梵语瞿波，华言女。）善财承教，至摩竭提国，菩提场内，参普德净光主夜神。为说菩萨寂静禅定乐普游步解脱门已。乃云：如诸菩萨，具足菩萨所有行愿，了达一切无边法界等，而我云何能知能说。复令参喜目观察众生主夜神。［出楞严经］ 谓观世音菩萨，於往昔无数恒河沙劫，有佛名观世音，蒙彼如来，授以如幻闻熏闻修金刚三昧，同佛慈悲，拔苦与乐，身成三十二应，入诸国土，化一切众生也。（劫，梵语具云劫波，华言分别时节。声教熏习，故曰闻熏；闻而复修，故曰闻修。金刚有坚利之能，以喻三昧之力也。梵语三昧，华言正定。） 〔一、佛身应〕，佛，梵语具云佛陀，华言觉。谓若诸菩萨，入三摩地，进修无漏胜解现圆，观世音菩萨即应现佛身，而为说法，令其解脱也。（梵语三摩地，华言等持。进修无漏胜解现圆，谓修无为之法，即趣入三摩地，得无漏胜解，究竟圆成也。） 〔二、独觉应〕，出无佛世，无师自悟，故名独觉。谓若诸有学，寂静妙明，胜妙现圆，菩萨即於彼前，应现独觉身而为说法，令其解脱也。（有学者，有所学也。谓第三阿那含果已前，俱属有学。胜妙现圆者，能妙万物以明自性，究竟圆成也。） 〔三、缘觉应〕，因观十二因缘，觉真谛理，故名缘觉。谓若诸有学，断十二因缘，缘断胜性，胜妙现圆，菩萨即於彼前，应现缘觉身而为说法，令其解脱也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。缘断胜性者，谓观因缘得断烦恼，而证胜妙之性也。） 〔四、声闻应〕，闻佛声教，故曰声闻。谓若诸有学，得四谛空，修道入灭，胜性现圆，菩萨即於彼前，应现声闻身而为说法，令其解脱也。（得四谛空者，谓观苦集灭道四谛，证真空理也。修道入灭，胜性现圆者，谓从三果入灭，将登第四无学果位，胜妙之性，现前圆成也。） 〔五、梵王应〕，梵王者，即色界初禅天主也。谓若诸众生，欲心明悟，不犯欲尘，欲身清净，菩萨即於彼前，应现梵王身而为说法，令其解脱也。 〔六、帝释应〕，帝释，即忉利天主。梵语释提桓因，华言能天主。言帝释者，华梵双举也。谓若诸众生，欲为天主，统领诸天；菩萨即於彼前，应现帝释身而为说法，令其成就也。（梵语忉利，华言三十三。） 〔七、自在天应〕，自在天者，即欲界第五天也。谓若诸众生，欲身自在，游行十方，菩萨即於彼前，应现自在天身而为说法，令其成就也。 〔八、大自在天应〕，大自在天者，即欲界第六天主也。谓若诸众生，欲身自在，飞行虚空，菩萨即於彼前，应现大自在天身而为说法，令其成就也。 〔九、天大将军应〕，天大将军，即帝释天主之大将军也。谓若诸众生，爱统鬼神，救护国土，菩萨即於彼前，现天大将军身而为说法，令其成就也。 〔十、四天王应〕，四天王：东方持国天王、南方增长天王、西方广自天王、北方多闻天王也。谓若诸众生，爱统世界，保护众生，菩萨即於彼前，应现四天王身而为说法，令其成就也。 〔十一、四天王太子应〕，谓若诸众生，爱生天宫，驱使鬼神，菩萨即於彼前，应现四天王太子身而为说法，令其成就也。 〔十二、人王应〕，谓若诸众生，乐为人王，菩萨即於彼前，应现人王身而为说法，令其成就也。 〔十三、长者应〕，谓若诸众生，爱主族姓，世间推让，菩萨即於彼前，应现长者身而为说法，令其成就也。 〔十四、居士应〕，谓若诸众生，爱谈名言，清净自居，菩萨即於彼前，应现居士身而为说法，令其成就也。（名言者，名教典雅之言也。） 〔十五、宰官应〕，谓若诸众生，爱治国土，剖断邦邑，菩萨即於彼前，应现宰官身而为说法，令其成就也。 〔十六、婆罗门应〕，梵语婆罗门，华言净行。谓若诸众生，爱诸数术，摄卫自居，菩萨即於彼前，应现婆罗门身而为说法，令其成就也。（数术者，咒禁□艺、调养方法之类是也。摄卫者，收摄其心，卫护身口也。） 〔十七、比丘应〕，梵语比丘，华言乞士。谓若有男子，好学出家，持诸戒律，菩萨即於彼前，应现比丘身而为说法，令其成就也。 〔十八、比丘尼应〕，梵语尼，华言女。谓若有女人好学出家，持诸禁戒，菩萨即於彼前，应现比丘尼身而为说法，令其成就也。 〔十九、优婆塞应〕，梵语优婆塞，华言清净士。谓若有男子，乐持五戒，菩萨即於彼前，应现优婆塞身而为说法，令其成就也。（五戒，不杀、不盗、不邪淫、不妄语、不饮酒也。） 〔二十、优婆夷应〕，梵语优婆夷，华言清净女。谓若有女子，五戒自居，菩萨即於彼前，应现优婆夷身而为说法，令其成就也。 〔二十一、女主应〕，女主，天子之后也。谓若有女人，内政立身，以修家国，菩萨即於彼前，应现女主身及国夫人命妇大家而为说法，令其成就也。 〔二十二、童男应〕，谓若有众生，不坏男根，菩萨即於彼前，应现童男身而为说法，令其成就也。 〔二十三、童女应〕，谓若有处女，爱乐处身，不求侵暴，菩萨即於彼前，应现童女身而为说法，令其成就也。 〔二十四、天应〕，谓若有诸天，乐出天伦，菩萨即应现天身而为说法，令其成就也。（伦，类也。） 〔二十五、龙应〕，谓若有诸龙，乐出龙伦，菩萨即应现龙身而为说法，令其成就也。 〔二十六、药叉应〕，梵语药叉，亦云夜叉，华言勇健。谓若有药叉，乐度本伦，菩萨即於彼前，应现药叉身而为说法，令其成就也。 〔二十七、干闼婆应〕，梵语干闼婆，华言香阴，即帝释乐神也。谓若干闼婆，乐脱其伦，菩萨即於彼前，应现干闼婆身而为说法，令其成就也。 〔二十八、阿修罗应〕，梵语阿修罗，华言无端正，以形貌丑陋故也。谓若阿修罗，乐脱其伦，菩萨即於彼前，应现阿修罗身而为说法，令其成就也。 〔二十九、紧那罗应〕，梵语紧那罗，华言疑神，又云人非人，以头上有角似人而非人也。谓若紧那罗，乐脱其伦，菩萨即於彼前，应现紧那罗身而为说法，令其成就也。 〔三十、摩呼罗伽应〕，梵语摩呼罗伽，华言大蝮行，即大蟒蛇也。谓若摩呼罗伽，乐脱其伦，菩萨即於彼前，应现摩呼罗伽身而为说法，令其成就也。 〔三十一、人应〕，谓若诸众生乐人、修人，菩萨即於彼前，应现人身而为说法，令其成就也。（乐人、修人者，谓爱乐人身，而修人之行也。） 〔三十二、非人应〕，非人即鬼畜之类也。谓若诸非人，有形无形，有想无想，乐度其伦，菩萨即於彼前，皆现其身而为说法，令其成就也。［出法界次第］ 谓如来应化之身，具此三十二相，以表法身众德圆极，人天中尊，众圣之王也。 〔一、足安平相〕，谓足下安立，皆悉平满，犹如奁底也。（奁，力盐切。奁底者，即盒底也。） 〔二、千辐轮相〕，辐即车轮中之辐，谓足下毂网轮纹，众相圆满，有如千辐轮也。 〔三、手指纤长相〕，谓手指纤细圆长，端直[月*庸]好，指节参差，光润可爱，胜余人也。 〔四、手足柔软相〕，谓手足极妙柔软，胜余身分也。 〔五、手足缦网相〕，谓手指中间，缦网交合，文同绮画，犹如鹅王之足也。 〔六、足跟满足相〕，跟，足踵也。谓足之踵，圆满具足也。 〔七、足趺高好相〕，谓足之趺，高起如真金之色；趺上之毛，青琉璃色，种种庄饰，妙好圆满也。（梵语琉璃，华言青色宝。） 〔八、[月*端]如鹿王相〕（[月*端]，时兖切），[月*端]，股肉也。[月*端]如鹿王相者，谓足[月*端]渐次纤圆，如彼鹿王之[月*端]，纤好第一也。 〔九、手过膝相〕，谓双臂修直，不俯不仰，平立过膝也。 〔十马阴藏相〕，谓阴相藏密，犹如马阴，不可见也。 〔十一、身纵广相〕，谓身仪端正，竖纵横广，无不相称也。 〔十二、毛孔生青色相〕，谓身诸毛孔，一孔一毛，生相不乱，右旋上向，青色柔软也。 〔十三、身毛上靡相〕，谓身诸毫毛，皆右旋向上，而偃伏也。 〔十四、身金色相〕，谓身皆金色，光明晃曜，如紫金聚，众相庄严，微妙第一也。 〔十五、身光面各一丈相〕，谓身放光明，四面各一丈也。 〔十六、皮肤细滑相〕，谓皮肤细腻滑泽，不受尘水，不停蚊蚋。 〔十七、七处平满相〕，谓两足下、两手、两肩、项中，七处皆平满端正也。 〔十八、两腋满相〕，谓左右两腋，平满而不□也。（□，鸟瓜切，不满貌。） 〔十九、身如师子相〕，谓身体平正，威仪严肃，如师子王也。 〔二十、身端直相〕，谓身形端正，平直不伛曲也。（伛，委羽切，不伸也。） 〔二十一、肩圆满相〕，谓两肩圆满而丰腴也。 〔二十二、四十齿相〕，谓常人但有三十六齿，唯佛具足四十齿也。 〔二十三、齿白齐密相〕，谓四十齿皆白净齐密，根复深固也。 〔二十四、四牙白净相〕，谓四牙最白而大，莹洁鲜净也。 〔二十五、颊车如师子相〕，谓两颊车隆满如师子王也。 〔二十六、咽中津液得上味相〕，谓咽喉中常有津液，上妙美味，如甘露流注也。 〔二十七广长舌相〕，谓舌广而长，柔软红薄，能覆面而至于发际也。 〔二十八、梵音深远相〕，谓音声和雅，近远皆到，无处不闻也。 〔二十九、眼色如金精相〕，谓眼目清净明莹，如金色精也。 〔三十、眼睫如牛王相〕，睫，目旁毛也。谓眼睫殊胜如牛王也。 〔三十一、眉间白毫相〕，谓两眉之间，有白玉毫，清净柔软，如兜罗绵，右旋宛转，常放光明也。（梵语兜罗绵，华言细香。） 〔三十二、顶肉髻成相〕，谓顶上有肉，高起如髻，亦名无见顶相，谓一切人天二乘菩萨，皆不能见故也。（二乘者，声闻乘、缘觉乘也。）善财承教，参寂静音海主夜神。为说念念出生广大喜庄严解脱门已。乃云：如诸菩萨，深入一切法界海等，而我云何能知能说。复令参守护一切众生主夜神。善财承教，即於会中，参大愿精进力救护众生夜神。为说教化众生令生善根解脱门已。乃云：如诸菩萨，超诸世间，现诸趣身等，我今云何能知能说。复令参妙德圆满神。（诸趣身，即六道等趣之身也。）善财承教，即於菩提场如来会中，参守护一切众生主夜神。为说甚深自在妙音解脱门已。乃云：如诸菩萨，能知能说一切语言自性，於念念中自在开悟一切众生等，而我云何能知能说。复令参开敷一切树花主夜神。［出华严经随疏演义钞］ 〔一、外相十二〕，谓发、毛、爪、齿、眵（尺支切）、泪、涎、唾、屎、尿、垢、汗也。 〔二、身器十二〕，谓皮、肤、血、肉、筋、脉、骨、髓、肪（音方）、膏、脑、膜也。 〔三、内含十二〕，含即含藏，谓肝、胆、肠、胃、脾、肾、心、肺、生藏、熟藏、赤痰、白痰也。善财承教，至摩竭提国，菩提场中，参安住地神。为说不可坏智慧藏法门已。乃云：如诸菩萨，常随诸佛，能持一切诸佛所说等，而我云何能知能说。复令参婆珊婆演底主夜神。（梵语摩竭提，华言善胜。梵语婆珊婆演底，华言春主。）善财承教，即於会中，参普救众生妙德夜神。为说普现一切世间调伏众生解脱门已。乃云：如诸菩萨，集无边行，生种种解等，而我云何能知能说。复令参寂静音海主夜神。［出天台四教仪集注］ 谓三藏教菩萨，扶惑润生，历劫具修六度梵行，饶益有情。最后至於菩提树下，一念相应慧发真无漏之时，以八忍、八智、十六心、九无碍、九解脱、十八心，顿断见、思习气，而成正觉。故云三十四心断结也。（三藏教者，即经律论三藏也。扶惑润生者，谓此教菩萨，虽已离见、思之惑，为欲化度众生故，伏惑不断，而示同三界生死也。六度者，一布施、二持戒、三忍辱、四精进、五禅定、六智慧也。梵语菩提，华言道。菩提树者，以佛於树下成道故也。见、思者，谓意根对法尘起诸分别曰见；眼等五根对色等五尘，起诸贪爱曰思。习气者，谓见、思惑之余习气分也。） 〔一、八忍〕，忍即忍可印证之义。一、苦法忍，谓观欲界苦谛之法，而能忍可也。二、苦类忍，谓以色界、无色界苦谛之法，比类欲界苦谛观之，而能忍可也。三、集法忍，谓观欲界集谛烦恼之法，而能忍可也。四、集类忍，谓以色界、无色界集谛烦恼之法，比类欲界集谛观之，而能忍可也。五、灭法忍，谓观欲界灭谛之法，而能忍可也。六、灭类忍，谓以色界、无色界灭谛之法，比类欲界灭谛观之，而能忍可也。七、道法忍，谓观欲界道谛之法，而能忍可也。八、道类忍，谓以色界、无色界道谛之法，比类欲界道谛观之，而能忍可也。 〔二、八智〕，智即明了之义。一、苦法智，谓因观欲界苦谛，而断见惑之智明发也。二、苦类智，谓以色界、无色界苦谛，比类欲界苦谛观之，而断上二界见惑之智明发也。三、集法智，谓因观欲界集谛，而断见惑之智明发也。四、集类智，谓以色界、无色界集谛，比类欲界集谛观之，而断上二界见惑之智明发也。五、灭法智，谓因观欲界灭谛，而断见惑之智明发也。六、灭类智，谓以色界、无色界灭谛，比类欲界灭谛观之，而断上二界见惑之智明发也。七、道法智，谓因观欲界道谛，而其断惑之智明发也。八、道类智，谓以色界、无色界道谛，比类欲界道谛观之，而断上二界见惑之智明发也。 〔三、九无碍道〕，无碍者，谓念念修观，断惑不为惑所碍也。盖欲界为一地；色界初禅、二禅、三禅、四禅为四地；无色界空处、识处、无所有处、非想非非想处为四地；则三界共为九地。每地各有九品思惑，於一一地修此无碍道以断之也。（思惑言九品者，谓因此惑难断，遂分上中下之三品。於三品中，又各分三品，共九品也。） 〔四、九解脱道〕，解脱即自在之义。谓惑业断离，无所系缚而得自在。盖欲界一地，色界四地，无色界四地，共为九地。每地各有九品思惑，此惑既断，即证解脱道也。此日，四天王使者下降，按行人间，观察善恶。若念释迦牟尼佛名号，则增长福利，成就菩提。（梵语菩提，华言道。）［出长阿含经］ 〔一、小千世界〕，谓一日一月绕一须弥山照四天下，山腰是四天王天所居，山顶是三十三天所居，此天之上，有夜摩天、兜率天、乐变化天、他化自在天、梵世天，此名一世界。如此一千世界，一千日月，一千须弥山，一千四天下，一千四天王天，一千三十三天，一千夜摩天，一千兜率天，一千乐变化天，一千他化自在天，一千梵世天，总为第二禅天所覆，是名小千世界。（梵语须弥，华言妙高。四天王者，东方持国天王，南方增长天王，西方广目天王，北方多闻天王。三十三天，即忉利天也。梵语夜摩，华言善时。梵语兜率，华言知足。） 〔二、中千世界〕，谓以一千个小千世界，则成中千世界。此中千世界中，共有百万日月，百万须弥山，百万四天下，百万四天王天，百万三十三天，百万夜摩天，百万兜率天，百万乐变化天，百万他化自在天，百万梵世天。一千二禅天，总为第三禅天所覆，是名中千世界。 〔三、大千世界〕，谓以一千个中千世界，则成大千世界。此大千世界中，共有百亿日月，百亿须弥山，百亿四天下，百亿四天王天，百亿三十三天，百亿夜摩天，百亿兜率天，百亿乐变化天，百亿他化自在天，百亿梵世天。百万二禅天。一千三禅天，总为第四禅天所覆，是名大千世界。（亿有四等，一以十万为亿，二以百万为亿，三以千万为亿，四以万万为亿。今言百亿者，则以千万为亿也。）善财承教，至楞伽道边海岸聚落，参善住比丘。见此比丘於虚空中，来往经行。为说普速疾供养诸佛、成就众生无碍解脱门已。乃云：如诸菩萨持大悲戒，乃至离垢戒等，如是功德，而我云何能知能说。复令参弥伽大士。（梵语楞伽，华言不可往。）［出翻译名义］ 〔一、发大智心〕，谓欲以智慧广求一切佛法，普令众生，皆得法喜之乐，是名发大智心。 〔二、发大悲心〕，谓慈愍一切众生轮回生死，受种种苦，誓愿救拔，是名发大悲心。 〔三、发大愿心〕，谓依四弘誓愿，发无上菩提之心，上求佛道，下化众生，是名发大愿心。（四弘誓愿者，众生无边誓愿度、烦恼无数誓愿断、法门无量誓愿学、佛道无上誓愿成也。）
［出释氏要览］ 〔一、厌离有为发心〕，谓人厌恶世间皆是有为之法，能招三界生死之苦，欲求出离此苦，即发心修行，是名厌离有为发心。（三界者，欲界、色界、无色界也。） 〔二、所求菩提发心〕，梵语菩提，华言道。谓人宿有善本，具正知见，欲求出世妙道，即发心修行，是名所求菩提发心。 〔三、饶益有情发心〕，有情即众生也。谓人起慈悲心，愍念世间一切众生受生死苦，即发心修行，愿拔其苦而与其乐，是名饶益有情发心。［出杂阿含经］ 受者，领纳也。谓六根之识，领受六尘之境也。（六根之识者，眼识、耳识、鼻识、舌识、身识、意识也。六尘者，色尘、声尘、香尘、味尘、触尘、法尘也。） 〔一、苦受〕，谓於六尘违情之境而有逼迫之苦，是名苦受。 〔二、乐受〕，谓於六尘顺情之境而有适悦之乐，是名乐受。 〔三、不苦不乐受〕，谓於六尘不违不顺之境，所受非苦非乐，是名不苦不乐受。三只者，三阿僧只劫也。六度者，布施、持戒、忍辱、精进、禅定、智慧也。度，越也，越生死流，到涅盘岸也。谓菩萨既发心已，必须行六度行，填满本愿，是为三只修六度。（梵语阿僧只劫，华言无数时。）［出大藏一览并华严经疏］ 〔一、毗尼〕，梵语毗尼，华言善治。谓能治贪□痴等恶也。又言调伏，谓能调练三业，制伏过非也。（三业者，身业、口业、意业也。） 〔二、尸罗〕，梵语尸罗，华言止得。谓能止恶、得善也。又名戒，戒以防止为义，以能防止身口意诸不善业故也。 〔三、波罗提木叉〕，梵语波罗提木叉，华言解脱。谓能远离惑业系缚，而得自在也。［出翻译名义］ 〔一、文殊师利〕，梵语文殊师利，华言妙德。谓具不可思议种种微妙功德，故名妙德。 〔二、满殊尸利〕，梵语满殊尸利，华言妙首。谓具不可思议微妙功德，在诸菩萨之上，故名妙首。 〔三、曼殊室利〕，梵语曼殊室利，华言妙吉祥。谓具不可思议微妙功德，最胜吉祥，故名妙吉祥。［出翻译名义］ 梵语沙弥，华言息慈。谓息恶行慈也。 〔一、驱乌沙弥〕，谓能驱遣乌鸟，即七岁至十二三岁者，皆名驱乌沙弥也。 〔二、应法沙弥〕，谓能与出家之法相应，即十四岁至十九岁者，皆名应法沙弥也。 〔三、名字沙弥〕，谓能止息诸恶，勤行众慈，可以沙弥名字称之。即二十岁已上，皆号名字沙弥也。［出翻译名义］ 阿难是斛饭王之子。佛成道日生，以其能持法藏，有三种不同，随德受称，故有三名也。 〔一、名阿难〕，梵语阿难，华言庆喜。生时合国欣庆欢喜故也。以其亲承佛旨，传以化人，即传持声闻藏也。 〔二、名阿难跋陀〕，梵语阿难跋陀，华言喜贤。以其住於有学之地，得空、无相、无愿三解脱门，即传持缘觉藏也。（空者，谓了达自性本空，无我、我所也。无相者，谓一切法空无男女相也。无愿者，谓了达诸法无相，无所愿求也。以能空此三者，即得自在无碍，故云解脱门也。） 〔三、名阿难迦罗〕，梵语阿难迦罗，华言喜海。以其解了如来说法，无说而说，说即无说；所谓佛法大海水，流入阿难心。即传持菩萨藏也。［出法华经玄义］ 法华三周者，谓佛说法华经，因声闻之人根有利钝，悟有前后，故有三周不同焉。周者，周足之义也。 〔一、法说周〕，法说周者，佛为上根之人，作三乘一乘说；开三乘之权，显一乘之实。即方便品中所谈是也。（三乘者，声闻乘、缘觉乘、菩萨乘也。） 〔二、譬喻周〕，譬喻周者，佛为中根之人，於上法说周中不悟，更作三车一车说。初许三车，是施权；后等赐大车，是显实。即譬喻品中所谈是也。（三车者，羊车、鹿车、牛车也。） 〔三、宿世因缘周〕，宿世因缘周者，佛为下根之人，於上法、譬二周之中，不能解了，遂说宿世，曾於大通智胜佛时，同下一乘之种，令其得悟。即化城喻品中所谈是也。［出法华文句］ 法华经云：初中后善，盖言圆顿教中，序、正、流通三分，理致圆备，故皆称善。（三分者，一序分，谓序述一经之由；二正宗分，谓正说一经之旨；三流通分，谓流传此经，使后世通行也。） 〔一、初善〕，初善者，序分居初，故名初善。如经序品，为序分是也。 〔二、中善〕，中善者，正说分居中，故名中善。如经方便品至分别功德品十九行偈，为正说分是也。 〔三、后善〕，后善者，流通分居后，故名后善。如经分别功德品十九行偈后至经尽，为流通分是也。［出阿毗达磨集异门足论］ 〔一、无贪善根〕，谓於五欲之境，不贪、不著、不爱、不乐，此无贪法，是善种性，能为无量善法根本，故名无贪善根。（五欲者，色欲、声欲、香欲、味欲、触欲也。） 〔二、无□善根〕，谓於一切众生，不生愤恚，不欲损恼，此无□法，是善种性，能为无量善法根本，故名无□善根。 〔三、无痴善根〕，谓於一切诸法，皆悉明了通达，知是善法，知是不善法，知有罪法，知无罪法，知应修法，知不应修法，此无痴法，是善种性，能为无量善法根本，故名无痴善根。［出止观］ 知识者，闻名钦德曰知，睹形敬奉曰识。谓修行之人，欲得道果，必由教授知识以训诲，同行知识以策励，外护知识以资养，三者俱备，方能成就其功，故名善知识也。 〔一、教授善知识〕，宣传圣言曰教，训诲於我曰授；即教授之师也。谓其人内外方便，通塞障碍皆能决了，是名教授善知识。 〔二、同行善知识〕，谓修观行之人，互相策发，切磋琢磨，并心齐志，如乘一船，故名同行善知识。 〔三、外护善知识〕，护，犹助也。谓营理所须，以助修行之人；或有外侮，而能捍御，故名外护善知识。［出四教仪集注］ 三善道者，谓天、人、阿修罗，同修十善，虽有上中下品不同，皆名善道。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。） 〔一、天道〕，天即欲界、色界、无色界诸天也。谓因修上品十善，复修世间禅定，得生其中，是名天道。 〔二、人道〕，人即四天下之人也。谓因行五常、五戒，复行中品十善，得生其中，是名人道。（四天下，即四洲：东弗于逮，西瞿耶尼，南阎浮提，北郁单越也。五常者，仁义礼智信也。五戒者，不杀、不盗、不邪淫、不妄语、不饮酒也。） 〔三、修罗道〕，梵语阿修罗，华言无酒。谓虽行五常，欲胜他故，行下品十善，得生其中，是名修罗道；亦名仙道者，以修罗一道摄属不定故也。（无酒者，修罗於四天下采花酝於大海，鱼龙业力，其味不变，遂□妒，誓断酒，故名无酒。）［出法华玄义］ 莲华三喻者，良以妙法难解，假喻易彰。莲华则华果同时，妙法则权实一体，故取莲华以喻权实之法也。 〔一、为莲故华〕，为莲故华有二喻：一喻为实施权，谓莲以喻实，华以喻权。盖譬如来为一乘之实，而施三乘之权。故经云：虽示种种道，其实为佛乘。是也。二喻从本垂迹，谓莲以喻本，华以喻迹。盖譬如来从久成佛之本，而施今日设化之迹。故经云：我实成佛以来，久远若斯，但教化众生，作如是说，我少出家，得三菩提。是也。（三乘者，菩萨乘、缘觉乘、声闻乘也。梵语三菩提，华言正道。） 〔二、花开莲现〕，花开莲现，亦有二喻：一喻开权显实，谓华开喻开权，莲现喻显实。盖譬如来开三乘之权，而显一乘之实。故经云：开方便门，示真实相。是也。二喻开迹显本，谓花开喻开迹，莲现喻显本。盖譬如来开今日近成之迹，而显久远成佛之本。故经云：一切世间，皆谓我今始得道，我实成佛以来无量无边那由他劫。是也。（梵语那由他，华言万亿。） 〔三、花落莲成〕，花落莲成，亦有二喻：一喻废权立实。谓华落喻废权，莲成喻立实。盖譬如来废弃三乘之权，而建立一乘之实。故经云：正直舍方便，但说无上道。是也。二喻废迹立本，谓华落喻废迹，莲成喻立本。盖譬如来废今日近成之迹，而立久远成佛之本。故经云：诸佛如来，法皆如是，为度众生，皆实不虚。是也。［出佛性论］ 〔一、应得因〕，谓依真如空理而修因行，应得菩提之果，故名应得因。（梵语菩提，华言道。） 〔二、加行因〕，谓依菩提心，加功用行，以此为因，即能证得法身之果，故名加行因。 〔三、圆满因〕，谓由加行故，因行圆满，故名圆满因。［出瑜伽师地论］ 〔一、异熟因异熟果〕，异世成熟，名为异熟。谓今世所作善恶之因，即感未来世善恶之果，是名异熟因异熟果。 〔二、福因福果〕，谓布施持戒忍辱为因，即感现在及未来世所作种种事业皆得自在之果，是名福因福果。 〔三、智因智果〕，谓修习一切智慧为因，能证三乘及以佛果，是名智因智果。（三乘者，声闻乘、缘觉乘、菩萨乘也。）［出金光明经玄义］ 梵语佛陀，华言觉。觉即三智圆明，遍一切处，无不照了，名大圆觉；性，即不改之义。以大觉性不增不减，非变非迁，一切众生，无不具此三因佛性，此因若显，即成三德妙果也。（三智者，一切智、道种智、一切种智也。三德者，法身德、般若德、解脱德也。） 〔一、正因佛性〕，正谓中正，谓中必双照三谛具足，名正因佛性。（中正者，离於边邪也。双照者，照空照假也。空谓荡一切相，即是真谛；假谓立一切法，即是俗谛。非空非假，即是中谛。故云三谛具足。） 〔二、了因佛性〕，了谓照了。谓由前正因发此照了之智，智与理相应，故名了因佛性。 〔三、缘因佛性〕，缘即缘助，谓一切功德善根资助了因，开发正因之性，故名缘因佛性。［出阿毗达磨大毗婆沙论］ 〔一、时因缘〕，时即时分。因缘者，能生为因，助成为缘。谓五浊不增时，诸有情类，具大威德，好修诸善。盖於彼时，无诸浊恶，其人虽不乐为妙行，而亦自然能行也。（五浊者，劫浊、见浊、烦恼浊、众生浊、命浊也。） 〔二、处因缘〕，处即处所，谓中国也。人生中国，其性聪敏，志意调柔，能修善业，不生邪见。其人虽不乐为妙行，而亦自然能行也。 〔三、补特伽罗因缘〕，梵语补特伽罗，华言有情。谓一类有情，得修妙行之众同分而居，其性和雅，能修善业，如住律仪。盖亲近妙行之众，其人虽不乐为众善，而亦自然能行也。［出瑜伽师地论］ 〔一、行圆满〕，谓听闻正法，依法修行，复能为他如法演说，自利利他之行既周，是名行圆满。 〔二、果圆满〕，谓由修行，即能证涅盘之果，圆成满足，是名果圆满。（梵语涅盘，华言灭度。） 〔三、师圆满〕，师即受道之师。谓能以佛所说之法，教诫於我，复能引发一切梵行，令得满足，是名师圆满。［出翻译名义］ 〔一、毗卢遮那佛〕，梵语毗卢遮那，华言遍一切处。谓烦恼体净，众德悉备，身土相称，遍一切处。能为色相所作依止，具无边际真实功德，是一切法平等实性，即此自性，亦名法身。佛，梵语具云佛陀，华言觉，谓理性之体，本来觉了也。 〔二、普贤菩萨〕，普贤者，谓其居伏道之顶，体性周遍曰普；断道之后，邻於极圣，曰贤。菩萨者，梵语具云菩提萨□，华言觉有情，谓觉悟一切有情众生也。（伏道者，伏即潜伏之义。谓普贤能伏初起微细无明，居等觉位，在众菩萨之首，故云伏道之顶。断道者，谓断初起微细无明惑也。邻者，近也。极圣者，佛也。） 〔三、文殊师利〕，梵语文殊师利，华言妙德。谓明见佛性，具足法身般若，解脱三德，不可思议，故名妙德也。［出宗镜录］ 〔一、性境〕，性即实之义也。谓眼识乃至身识及第八识等所缘色等实境，相分不起名，言无筹度心，是名性境。 〔二、独影境〕，影即影像，是相分异名。谓如第六识缘空华、兔角，及过去未来等所变相分，无种为伴，但独自有，是名独影境。 〔三、带质境〕，带即兼带，质即体质。谓以心缘心也。如第七识缘第八识见分境时，其相分无别种生，一半与本质同种生，一半与能缘见分同种生，是名带质境。〔一、我慢高山〕，谓外道之人，多起邪见，我慢贡高，如山峻耸，虽闻正法，非惟不信，复有谤法之过，招其恶报，是故不为转法轮也。 〔二、五欲淤泥〕，谓诸凡夫贪著色声香味触五欲之境，沉溺污秽，如在淤泥，自非身心清净，则不能受法，是故不为转法轮也。 〔三、邪见稠林〕，谓外道凡夫执种种见，有如稠林茂密，而於正法不能信受，是故不为转法轮也。［出华严经疏］ 法界，即一切众生本有之心，诸佛所证平等之理也，而云三处入者，由菩萨根有利钝，行有浅深，故所证入先后不定，遂分三处也。 〔一、十住初心入法界〕，谓利根菩萨，即於初住位中，破无明惑，证入法界平等之理，得不退转，是名十住初心入法界也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。） 〔二、回向终心入法界〕，谓菩萨於十回向后，心众行纯熟，证入法界，是名回向终心入法界也。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无碍解脱回向、法界无量回向也。） 〔三、初地入法界〕，谓菩萨於前行向中，功德具足，至於初地，即得证入法界；乃了三德圆融，三身自在，是名初地入法界也。（三德者，法身德、般若德、解脱德也。三身者，法身、报身、应身也。）［出起信论疏］ 〔一、体大〕，谓真如之理，体性平等，无不容摄，故名体大。（体性平等者，谓凡圣染净之法，皆依真如之体，其性无有高下也。） 〔二、相大〕，相即德相，谓真如体上，具足无量恒沙胜妙功德，一一功德，称体显露，故名相大。 〔三、用大〕，谓真如之体，能生一切世间、出世间善因、善果，故名用大。（世间，人、天也。出世间，声闻、缘觉、菩萨、佛也。）［出金光明经玄义］ 〔一、理乘〕，谓理性虚通，自然荷运诸法，故名理乘。（荷，负也；运，动也。无法不具，故名荷；能至极果，故名运。） 〔二、随乘〕，谓智随理境，如盖随函，随理荷运，故名随乘。 〔三、得乘〕，得者，得果得机也。谓得果，故自解脱；得机，故令他解脱；故名得乘。（得果者，得妙觉极果；得机者，得所化之机众也。）［出圆觉经略疏］ 如来者，即理性如来也，因中说果，故名如来。藏者，含藏之义。谓含藏一切善恶法也。的指其体，即第八识，名如来藏也。（第八识者，藏识也。） 〔一、隐覆藏〕，谓诸众生本有真如法身之理，在第八识中，为无明烦恼之所隐覆，而不能见，故名隐覆藏。 〔二、含摄藏〕，谓第八识为染净之所依止，以能含藏一切善恶种子，故名含摄藏。 〔三、出生藏〕，谓第八识为染净之本，遇缘熏习，则能出生世间、出世间，有情无情等法，故名出生藏。［出瑞应经并翻译名义］ 经云：太子十七岁纳妃三人，以示同人法也。 〔一、瞿夷〕，梵语瞿夷，华言明女。其父名水光长者。女生之时，日将没，余光照其室内皆明，因名瞿夷，是太子第一妃也。 〔二、耶输〕，梵语耶输陀罗，华言华色。是太子第二妃，即罗[目*侯]罗之母也。其父名移施长者。 〔三、鹿野〕，鹿野是太子第三妃也，其父名释长者。［出翻译名义］ 如来立教，其法有三：一曰戒律，二曰禅定，三曰智慧。然非戒无以生定，非定无以生慧，三法相资，一不可缺。而皆称为学者，学犹饰也，器不饰则无以成美观，人不学则无以成圣德，故依此而修者，必证圣果也。 〔一、戒学〕，戒者，禁戒也。谓能防止身口意所作之恶业，故名戒学。 〔二、定学〕，定者，禅定也。谓能摄散澄神，见性悟道，故名定学。 〔三、慧学〕，慧者，智慧也。谓能断除烦恼，显发本性，故名慧学。［出宗镜录］ 宗，犹派也。圭峰密禅师云：大乘经教，统唯三宗。 〔一、法相宗〕，谓此宗说一切有漏妄法及无漏净法，无始时来，各有种子，在阿赖耶识中，遇缘熏习，即各从自性而起，都不关涉真如。故於色心诸法，而建立种种名相，是名法相宗。（梵语阿赖耶，华言藏识，即第八识也。） 〔二、破相宗〕，谓此宗一向说凡圣染净之法，一切皆空，本无所有；设见一法过涅盘者，亦如梦如幻。彼且本不立真，何况於妄？真妄名相，一切俱无，故名破相宗。（梵语涅盘，华言灭度。） 〔三、法性宗〕，谓此宗说依真起妄，盖真如不变，不碍随缘，如云：法身流转五道，如来藏受苦乐等。若悟妄即真，如云：知妄本自真，见佛即清净等，是名法性宗。（五道者，天道、人道、饿鬼道、畜生道、地狱道也。）［出华严经随疏演义钞并三宝章］ 〔一、泥龛塑像为佛宝〕，泥龛塑像者，佛灭度后，以泥木雕塑为像，住世不绝，是为佛宝也。 〔二、黄卷赤轴为法宝〕，黄卷赤轴者，即今大藏经卷是也。以其住世不灭，是为法宝也。 〔三、剃发染衣为僧宝〕，剃发染衣者，谓剃除须发，著染色衣，即世间之僧，以能流通佛法，是为僧宝也。［亦名别体三宝，出释氏要览］ 谓佛法僧各各相别不同，故名别相三宝。 〔一、佛宝〕，谓佛初於菩提树下成道，但示丈六之身，及说华严经时，现为卢舍那尊特之身，是为佛宝。（梵语菩提，华言道。梵语卢舍那，华言净满。） 〔二、法宝〕，谓五时所说大乘小乘经律论藏，是为法宝。（五时者，华严时、鹿苑时、方等时、般若时、法华涅盘时也。） 〔三、僧宝〕，谓禀佛教法，修因得果，即声闻、缘觉、菩萨，是为僧宝。（声闻因闻佛声教而得悟道；缘觉因观十二因缘而得觉悟；菩萨，梵语具云菩提萨□，华言觉有情。）
［出华严随疏演义钞并三宝章］ 别相者，谓三宝中名相各各不同，故云别相三宝也。 〔一、佛宝〕，谓佛具十身名相，差别不同，故名佛别相也。（十身者，菩提身、愿身、化身、力持身、相好庄严身、威势身、意生身、福德身、法身、智身也。） 〔二、法宝〕，谓佛说一大藏典，具教法、理法、行法、果法，名相不同，故名法别相也。（教即经教，理即性理，行即行业，果即果位也。） 〔三、僧宝〕，谓文殊、普贤诸大菩萨乃至三贤、十圣，各各修证地位不同，故名僧别相也。（三贤者，十住、十行、十回向诸位菩萨也；十圣者，十地菩萨也。）［出华严经随疏演义钞并三宝章］ 谓佛法僧，名虽有三，体性是一，故名同体三宝。 〔一、佛宝〕，佛，梵语具云佛陀，华言觉。谓性体灵觉，照了诸法，非空非有，是名佛宝。 〔二、法宝〕，法即轨持之义。谓法性寂灭，而恒沙性德，皆可轨持，是名法宝。 〔三、僧宝〕，僧，梵语具云僧伽，华言和合众。谓恒沙妙德，性相不二，理事和合，是名僧宝。［出华严经疏钞并三宝章］ 三宝者，谓佛法僧，可尊可贵，名之为宝。 〔一、大乘佛宝〕，佛，梵语具云佛陀，华言觉，谓自觉、觉他、觉行圆满。具足三身、十身，能现无边相好，是名大乘佛宝。（三身者，法身、报身、应身也。十身者，菩提身、愿身、化身、力持身、相好庄严身、威势身、意生身、福德身、法身、智身也。） 〔二、大乘法宝〕，法即轨则之义。谓如来所说中道实相，及人法二空之理，乃至无量胜妙法门，能令众生轨则此法，而成正觉，是名大乘法宝。 〔三、大乘僧宝〕，梵语僧伽，华言和合众。谓十住、十行、十回向、十地等菩萨，不著有无二边，而与中道之理和合，是名大乘僧宝。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无嗔恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）［出华严三宝章］ 〔一、小乘佛宝〕，谓如来隐其无量功德庄严之身，示现丈六紫金之相，以应声闻、缘觉、人、天等机，是名小乘佛宝。 〔二、小乘法宝〕，谓阿含等经，为声闻说四谛教，为缘觉说十二因缘教，令其依之而修，超凡入圣，是名小乘法宝。（梵语阿含，华言无比法。四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔三、小乘僧宝〕，谓依四谛十二因缘而修断见、思惑，证真空理，而成声闻四果、四向，及缘觉之僧，是名小乘僧宝。（见、思惑者，意根对法尘而起分别，曰见惑；眼耳鼻舌身贪爱色声香味触，曰思惑。四果者，一须□洹，华言入流；二斯陀含，华言一来；三阿那含，华言不来；四阿罗汉，华言无生。四向者，一须□洹向、二斯陀含向、三阿那含向、四阿罗汉向。向者，谓未入此果而将向入也。）三宝即佛法僧，可尊可贵，名之为宝。经云：三宝利乐众生，无有休息，功德宝山，巍巍无比；福德甚深，犹如大海；智慧无碍，等於虚空。一切众生，由烦恼业障，沉沦苦海，生死无穷；三宝出世，作大船师，能截爱流，超升彼岸，故恩难报也。［出大智度论］ 密即秘密。谓如来身口意三业，或现通，或说法，或思惟，皆非诸菩萨等之所思议，故名三密。 〔一、身密〕，谓如来处大会中，众见佛身，或黄金色，或白银色，或杂宝色，或长丈六，或长一里十里，乃至现大神变，皆不可思议，故名身密。 〔二、语密〕，语密即口密也。谓佛说法之时，或一里外闻佛音声，或十里、或百千万里外闻佛音声。又一会中，或闻说布施，或闻说持戒等，各各随心所闻，皆不可思议，故名语密。 〔三、意密〕，谓佛常处寂定，凡所思惟观察，皆不可思议，故名意密。［出增一阿含经］ 〔一、如来所应供养〕，谓如来出现世间，咸欲利乐一切众生，於天人中，最尊最上，不降伏者而降伏之，无救护者而救护之，未度脱者而度脱之，以是因缘，一切天人所应供养。 〔二、阿罗汉所应供养〕，梵语阿罗汉，华言无学。谓阿罗汉生死已尽，梵行已立，而能利益有情，为世福田，以是因缘，一切天人所应供养。 〔三、转轮圣王所应供养〕，谓转轮圣王恒以正法治化天下，使其人民不杀不盗、无诸过恶，咸被恩泽，各得其所，以是因缘，一切人民所应供养。［出法界次第］ 谓如来初成正觉，因为提谓长者开受三归之戒，翻邪归正，以为入道根本。是故三乘行者，修因证果，皆以此为道也。华严经疏云：三宝吉祥，最胜良缘，有归依者，能办大事，生诸善根，离生死苦，得涅盘乐，是名三归依。（三乘者，菩萨乘、缘觉乘、声闻乘也。） 〔一、归依佛〕，梵语佛陀，华言觉。自觉、觉他，故名佛也。归者，反还之义。谓反邪师，还事正师也。依者，凭也。凭佛大觉，得出三途及三界生死。故经云：归依於佛，终不更归依其余外道、天神也。（三途者，刀途、血途、火途也。三界者，欲界、色界、无色界也。） 〔二、归依法〕，法即轨则之义。谓佛所说，若教若理，可为众生修行轨则，故言法也。归者，反邪法，还修正法也。依者，凭佛所说教法，得出三涂及三界生死。故经云：归依於法者，永离於杀害也。 〔三、归依僧〕，梵语僧伽，华言和合众，谓出家三乘之人，其心与佛所说事理之法和合，故名僧也。归者，反外道邪行之侣，归心出家三乘正行之伴也；依者，凭信出家正行之伴，得出三涂及三界生死。故经云：归依於僧者，永不复更归依其余外道也。［出华严经疏］ 〔一、恩德〕，谓如来乘大愿力，救护众生，犹如赤子，是为恩德。 〔二、断德〕，断德亦名解脱。谓如来断除一切烦恼惑业，净尽无余，是为断德。 〔三、智德〕，智即智慧。谓如来以平等智慧，照了一切诸法，圆融无碍，是为智德。
［出金光明经玄义］ 法身、般若、解脱是为三，常乐我净是为德。（常即不迁不变，乐即安隐寂灭，我即自在无碍，净即离垢无染。佛以此四者为德也。） 〔一、法身德〕，法即轨法，谓诸佛由轨法而得成佛，故名法身。此之法身，在诸佛不增，在众生不减。众生迷之而成颠倒，诸佛悟之而得自在。迷悟虽殊，体性恒一，具足常乐我净，是名法身德。 〔二、般若德〕，梵语般若，华言智慧。谓佛究竟始觉之智，而能觉了诸法不生不灭，清净无相，平等无二，不增不减，具足常乐我净，是名般若德。 〔三、解脱德〕，不系名解，自在名脱。谓佛永离一切业累之缚，得大自在，具足常乐我净，是名解脱德。［出华严经随疏演义钞］ 翻即翻转之义。三染者，谓苦、惑、业也；以其皆能染污本性，不得清净故也。三德者，谓法身、般若、解脱，皆具常乐我净之德，名为三德。（梵语般若，华言智慧。常乐我净者，不迁不变常也，离生死苦乐也，自在谓之我也，惑尽谓之净也。） 〔一、翻苦身成法身德〕，谓於生灭无常之身，若能观察五蕴本空，不生不灭，即成法身，故名翻苦身成法身德。（五蕴者，色蕴、受蕴、想蕴、行蕴、识蕴也。） 〔二、翻烦恼成般若德〕，梵语般若，华言智慧。谓於意根所起诸惑，若能观察惑体本空，自性不实，於一切法无不了达，即成智慧，故名翻烦恼成般若德。 〔三、翻结业成解脱德〕，解脱即自在之义。谓於身口所作诸业，若能观察其性本空，则无系缚之相，於一切法无不自在，即成解脱，故名翻结业成解脱德。［出涅盘经］ 经云：诸优婆塞为佛及僧办诸食具，种种备足，皆是旃檀沉水香薪八功德水之所成熟，其食甘美，有三德焉。（梵语优婆塞，华言近事男。梵语旃檀，华言与药，能除病故。八功德者，一澄净、二清冷、三甘美、四轻软、五润泽、六安和、七饮时除饥渴等、八长养诸根也。） 〔一、清净〕，谓奉佛供僧之食，当使精洁，无有荤秽，是名清净。 〔二、柔软〕，谓奉佛供僧之食，当须柔软甘和而不□涩，是名柔软。 〔三、如法〕，谓奉佛供僧之食，当随时措办，制造得宜，是名如法。［出宗镜录］ 〔一、根本心〕，谓第八识心王能含藏善恶种子，出生染净诸法，故名根本心。（第八识，即藏识也。） 〔二、依本心〕，谓第七识依根本而生，能与第八识传送染净等事，故名依本心。（第七识，即末那识也。） 〔三、起事心〕，谓眼耳鼻舌身意之六识，对六尘之境，能起分别染净等事，故名起事心。（六尘者，色尘、声尘、香尘、味尘、触尘、法尘也。）［出华严经疏］ 忍，耐也。又忍，可也。谓於一切逆顺善恶之境而能忍受安心不动，故名为忍。 〔一、耐怨害忍〕，谓人以怨憎毒害而加於我，即能安心忍耐而无返报之心，是名耐怨害忍。 〔二、安受苦忍〕，谓疾病水火刀杖等众苦所逼，即能安心忍受恬然不动，是名安受苦忍。 〔三、谛察法忍〕，谓审察诸法体性虚幻，本无生灭，信解真实心无妄动，安然忍可，是名谛察法忍。［出天台四教仪集注］ 忏，梵语具云忏摩，华言悔过。谓改悔往昔之过非也。作法、取相二忏属事；无生一忏属理。理忏为正，事忏为助；若能正助合行，事理兼运，则无罪不灭，无福不生也。 〔一、作法忏〕，谓身礼拜、口称唱、意思惟，三业所作，一依法度，披陈过罪，求哀忏悔，是名作法忏。 〔二、取相忏〕，谓定心运想，取其现相为期。於道场中或见佛来摩顶，或见光现，或见华飞，或梦中见诸瑞相，或闻空中声；於此诸相，随获一种，罪即消灭，是名取相忏。 〔三、无生忏〕，谓一切罪业，皆从一念不了心生；若了心性本空，罪福无相，则一切法皆悉空寂，罪从何生？是名无生忏。［出华严经疏钞］ 〔一、审虑思〕，谓在意地筹量之时，未有所作，故名审虑思。 〔二、决定思〕，谓意既决定，乃有所作，是名决定思。 〔三、动发思〕，唯识论云：动身之思，名为身业；发语之思，名为语业，是名动发思。［出楞严经］ 〔一、善性〕，谓第六识所起一切善法之性也。善有世间、出世间不同。世间善者，即五常、十戒等是也；出世间善者，即四弘、六度等是也。此众善法，皆由意根所缘，生成法则，故名善性。（五常者，仁义礼智信也。十戒，即十善，谓不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。四弘者，即四弘誓愿也。谓众生无边誓愿度，烦恼无尽誓愿断，法门无量誓愿学，佛道无上誓愿成。六度者，一布施、二持戒、三忍辱、四精进、五禅定、六智慧也。） 〔二、恶性〕，谓第六识所起一切恶法之性也。五逆、十恶等法，皆由意根所缘，生成法则，故名恶性。（五逆者，弑父、弑母、弑阿罗汉、破和合僧、出佛身血也。十恶者，杀生、偷盗、邪淫、妄语、两舌、恶口、绮语、贪欲、□恚、邪见也。） 〔三、无记性〕，谓第六识所具一切不善不恶之性也。亦不属善，亦不属恶，初无记忆，皆由意根所缘，生成法则，故名无记性。谓此宗但说遍计一种性是空，依他、圆成二种性是有，是为三性空有宗。（遍计性者，谓众生迷惑，不了诸法本空，妄於我身及一切法，周遍计度也。依他性者，谓所有诸法，皆依众缘相应而起，都无自性也。圆成性者，谓真如之性，不迁不变，圆满成就也。）［出涅盘经并宗镜录］ 觉即知觉。宗镜录云：若唯修事定，但习世禅，虽曰修行，犹生恶觉，以不制意地，未断其原故也。经云：一切凡夫，虽善护身心，犹故生於三种恶觉。是也。 〔一、欲觉〕，欲即贪欲，谓一切凡夫之人，不了五尘过患，而於顺情之境，种种贪求，而生恶觉，故名恶觉。（五尘者，色尘、声尘、香尘、味尘、触尘也。） 〔二、恚觉〕，恚即□恚，谓一切凡夫之人，不了五尘过患，而於违情之境，种种忿怒，而生恶觉，故名恚觉。 〔三、害觉〕，谓一切凡夫之人，常为觉观怨贼之所侵害，故名害觉。（觉观者，初心在缘曰觉，细心分别曰观。）［出天台四教仪集注］ 道即能通之义。谓一切众生，造作恶业，而生其处，故名恶道也。 〔一、地狱道〕，谓此处在地之下，铁围山间，有八寒八热等狱，即造作极重恶业众生堕於此道，故名地狱道。（八寒者，□浮陀狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱也。八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。） 〔二、饿鬼道〕，饿鬼道有三种。一谓罪业极重者，积劫不闻浆水之名。其次者，但伺求人间荡涤脓血粪秽。又其次者，时或一饱。即造作恶业众生，由悭贪故，生於此道，故名饿鬼道。 〔三、畜生道〕，谓披毛戴角，鳞甲羽毛，四足多足，有足无足，水陆空行等。即造作恶业众生，由愚痴故，生於此道，故名畜生道。［出天台四教仪集注］ 〔一、忏悔〕，梵语忏摩，华言悔过。华梵兼举，故称忏悔。忏名修来，悔名改往。谓修将来之善果，改已往之恶因，是名忏悔。 〔二、劝请〕，劝请有二：一谓十方世界有佛将入涅盘者，劝请住世，利济众生。二谓十方世界有佛初成正觉者，劝请转於法轮，度诸众生。虽不面见诸佛而虔心劝请，以达归敬之诚，是名劝请。 〔三、回向〕，谓三业所修一切诸善，乃至忏悔、劝请种种功德，回施法界一切众生，同证菩提，是名回向。（三业者，身业、口业、意业也。梵语菩提，华言道。）［出诸经要集］ 龙，鳞虫之长。能幽能明，能大能小。然有此三患也。 〔一、热风热沙患〕，谓一切龙，若遇热风热沙著身之时，烧皮烧肉及以骨髓，即受痛苦，故名为患。 〔二、恶风暴起患〕，谓一切龙，若遇恶风卒暴起时，其饰身宝衣，自然而失，龙身乃现，即受苦恼，故名为患。 〔三、畏金翅鸟患〕，谓一切龙正娱乐时，被金翅鸟入于龙宫，搏取始生龙子食之，即生怖畏，故名为患。［出天台四教仪集注］ 惑者，昏迷不了之义也。 〔一、见思惑〕，见即分别也，谓意根对法尘起诸邪见，故名见惑；思即思惟，又贪染也，谓眼耳鼻舌身五根贪爱色声香味触五尘，而起想著，故名思惑。此见、思惑，亦名通惑者，通声闻、缘觉、菩萨三乘共断故也。 〔二、尘沙惑〕，尘沙惑者，谓众生见、思数多，如尘若沙，乃他人分上之惑，菩萨之行，专为化他，若令众生能断见、思之惑，於菩萨即是断尘沙惑；而亦名别惑者，别在菩萨所断故也。 〔三、无明惑〕，无明惑者，谓於一切法无所明了，故曰无明。此惑乃业识之种子，烦恼之根本。声闻、缘觉不知其名；别在大乘菩萨，定慧双修，万行具足，方断此惑。故亦名别惑也。［出大智度论］ 般若经云：菩萨欲成无上道者，应起平等心，於一切众生，无有偏党，皆生亲爱之想，莫生怨心，莫生中人心，故名三想。 〔一、怨想〕，怨想者，谓有人加害於我，及害我父母兄弟者，亦生亲爱之想也。 〔二、亲想〕，亲想者，谓於父母兄弟及亲戚朋友等，皆生亲爱之想也。 〔三、中人想〕，中人想者，谓於非怨非亲之人，亦生亲爱之想也。［出华严经随疏演义钞并佛说处处经］ 〔一、地有虫〕，谓一切地上皆有诸虫，或伏或走。佛以护生之心，恐伤其命，故行时足不至地。钞云：世尊履地，去地四指。是也。 〔二、地有生草〕，谓一切地上有草，依之生长。佛欲全其生意，故行时足不至地也。 〔三、现神通力〕，谓佛现神通之力，飞行自在，履空如地，故行时足不至地也。［出法集经］ 〔一、不贪珍味，美恶均等〕，谓如来乞食，入诸聚落，随施所得，不贪珍味，若美若恶，而无分别，是名不贪珍味，美恶均等。 〔二、为破我慢，贵贱同游〕，谓如来乞食，为破我慢自高，於富贵贫贱等家，皆无拣择，是名破我慢，贵贱同游。 〔三、慈悲平等，大作利益〕，谓如来无有饥渴羸损瘦乏等苦，为众生故，以平等慈悲，现行乞食，广作利益，是名慈悲平等，大作利益。愿我来世，得菩提时，以无边无限智慧方便，令无量众生，受用无尽，莫令一人有所乏少。［出成实论］ 〔一、闻慧〕，闻慧者，由於听闻而生智慧也。谓从经论中闻，或从善知识处闻，以因闻故，能生无漏圣慧也。 〔二、思慧〕，思慧者，由於思惟而生智慧也。谓若能思惟经论中及善知识处所闻法义，皆能生於无漏圣慧也。 〔三、修慧〕，修慧者，由於修习而生智慧也。谓既已闻法，思惟义趣，即当随顺修习，因此修习，能生无漏圣慧也。［出华严经随疏演义钞］ 世间者，隔别名世，间差名间。谓诸法间隔不同也。 〔一、天配正觉世间〕，正觉即佛也。谓天道广大，包万象以无余。佛智弘深，极十方而普照。故以天配正觉世间也。 〔二、地配器世间〕，世界如器，名器世间。谓地有含藏之能，亦有负载之义，而为世界所依；十方世界无边刹土，亦为一切有情众生所依，故以地配器世间也。 〔三、人配众生世间〕，人即六道之一道也。谓世间一切有情之类，皆名众生，以人与众生皆有觉知之性，故以人配众生世间也。（六道者，天道、人道、修罗道、饿鬼道、畜生道、地狱道也。）［出慈悲水忏］ 〔一、现报〕，谓现世作恶，现身即受恶报；现世作善，现身即受善报，是名现报。 〔二、生报〕，谓此生作善作恶，来生方受善恶之报，是名生报。 〔三、后报〕，谓或过去无量生中作善作恶，於此生中受善恶报，或在未来无量生中，受善恶报，是名后报。梵语三摩□多，华言等引。远离沉掉，曰等；发生功德，曰引。谓能修此定，则离诸烦恼，而引发胜妙功德也。（沉，即昏沉。掉，即掉举，谓动也。）梵语三摩地，华言等持，又云正心行处。谓众生心行，从无始来，常曲不直，能修此定，心则端直，安住一境而不动也。梵语三摩耶，华言假时，亦名短时长时。论中广约三世无相时法无实，故名假时，亦名短时长时者，谓不同外道定执，盖是假设长短，而无其实，故若短若长，悉名三摩耶。（三世者，过去、未来、现在也。）梵语三摩钵底，华言等至。谓能修此定，正受现前，大发光明，庆快殊胜，处染不染，无有退转也。梵语三摩钵提，华言等持。昏沉掉举皆离曰等，令心专注一境曰持。谓欲求圆觉者，以净觉心，知觉心性及与根尘，皆因幻化而有，遂起幻修以除诸幻，即是方便随缘止，义当假观。故经云：所圆妙行，如土长苗，此方便者，名三摩钵提。（方便随缘止者，谓随缘历境，安心不动也。）［出阿毗达磨杂集论］ 比量者，谓以有为法与无为法比类而量度也。 〔一、立宗〕，宗，犹主也，要也。谓如五蕴等法，皆假因缘而生，实无自性，於中求我，决不可得。故对执我论者，先说诸法无我也。（五蕴者，色蕴、受蕴、想蕴、行蕴、识蕴也。） 〔二、立因〕，立因者，谓破执有我者而立因也。若於五蕴等法施设实有我者，此之五蕴，既从众缘而生，皆是生灭之法，蕴既生灭，我不成就。若离五蕴，而於余处施设有我者，我无所因，我亦无用。是则皆无有我也。 〔三、立喻〕，立喻者，谓以别法喻所立法也。如於现在世施设实有过去相者，此现在相已生未灭，不应於已生未灭法中，施设过去已灭之相。若离现在而於余处施设过去相者，然过去世相既灭坏，不应施设有相，此过去相不可得，以喻诸法皆不可得也。［出华严经疏］ 南中三教者，谓自齐朝已后，江南诸师，立此三教，判如来一代所说之法也。 〔一、渐教〕，谓佛说法，始自鹿苑，终至双树，从小至大，是名渐教。 〔二、顿教〕，谓佛最初为诸菩萨说华严经，如日初出，先照高山，是名顿教。 〔三、不定教〕，谓别有经，虽非顿、渐所摄，而明佛性常住，即胜□经及金光明经等，是名不定教。［出华严经疏］ 岌，武丘人也。谓其以此三教判如来一代所说之法也。 〔一、有相教〕，谓佛设教，於十二年说阿含经已前，见有得道，是名有相教。（见有得道者，谓二乘见一切法是有，不离色、心，因而得道也。） 〔二、无相教〕，谓佛设教，於十二年说阿含经已后，齐至法华，见空得道，是名无相教。（齐即齐限。见空得道者，谓菩萨见一切法皆空，因而得道也。） 〔三、常住教〕，谓佛设教，最后有无双照，说一切众生，皆有佛性；一切阐提，皆得作佛，是名常住教。（梵语阐提，华言信不具。）又云难陀。［出宗镜录］ 〔一、自性断〕，谓智慧起时，烦恼暗障自性应断，故名自性断。 〔二、不生断〕，谓得法空之时，能令三涂恶道苦果永更不生，故名不生断。（三涂者，火涂、刀涂、血涂也。） 〔三、缘缚断〕，谓但断心中之惑，则於外尘境，不起贪□；於境虽缘，不生染著，故名缘缚断。
［出阿毗达磨品类足论］ 〔一、见所断〕，谓声闻初果之人，断惑见理，名为见道。因断三界八十八使见惑，故名见所断。（三界者，欲界、色界、无色界也。八十八使者，一身见、二边见、三见取、四戒取、五邪见、六贪、七□、八痴、九慢、十疑。此十使历三界四谛下，增减不同，成八十八。谓欲界苦谛十使具足；集、灭二谛各七使，除身见、边见、戒取；道谛下八使，除身见、边见。四谛合为三十二。上色界、无色界，每四谛下各除□使，余皆如欲界，故上二界合为五十六。并前欲界三十二，共成八十八使也。） 〔二、修所断〕，谓声闻第二果、第三果修真断惑，名为修道。因断三界十随眠惑，故名修所断。（十随眠者，即是思惑。谓长时随逐潜伏，覆蔽真性，故名随眠。欲界有四，谓贪、□、痴、慢。色界、无色界各三，谓贪、痴、慢。共为十也。） 〔三、非所断〕，谓声闻第四果，三界烦恼皆已断竟，得无漏果，无惑可断，故名非所断。［出净名经疏］ 疏云：方是智所诣之偏法，便是善权巧用之能。巧用诸法，随机利物，故云方便。（偏法者，即小乘偏权之法也。） 〔一、自行方便〕，谓佛及四十一位，心内所证不思议二谛之理，是名自行方便。（四十一位者，十住、十行、十回向、十地菩萨及等觉菩萨也。等觉者，望后妙觉犹有一等故也。二谛者，一真谛，泯一切法也；二俗谛，立一切法也。） 〔二、化他方便〕，谓藏通别三教及圆教有门所明，诸菩萨等不断烦恼，照界内界外种种法门等，是名化他方便。（藏通别圆四教者：藏即三藏教也，通谓通前藏教，通后、别、圆，故名通教；别谓别前藏、通二教，别后圆教，故名别教。圆谓圆妙圆满，故名圆教。界内界外者，谓三界之内外也。） 〔三、自他方便〕，谓前自行、化他二种方便相对合论，是名自他方便。［出大智度论］ 〔一、财施〕，谓自能持戒，不侵他人财物；又能以己之财，施与他人，是名财施。 〔二、法施〕，谓既能财施，又能为人说法，令其开悟，是名法施。 〔三、无畏施〕，谓一切众生，皆畏於死。持戒之人，无杀害心，令其无畏，是名无畏施。
［出华严经疏钞］ 〔一、饮食施〕，饮食施者，谓见饥饿之人，即以饮食济其困馁，是名下品施。 〔二、珍宝施〕，珍宝施者，谓见贫穷之人，即以财物珍宝周其窘乏，是名中品施。 〔三、身命施〕，身命施者，谓但割身肉，济於饥饿众生，名身施；若全身施与，命亦随尽，名命施。此施极难极重，是名上品施。［出俱舍论］ 无为者，谓真空寂灭之理，本无造作，故名无为。 〔一、虚空无为〕，虚空即无碍之义。谓真空之理，不为惑染之所障碍，故名虚空无为。 〔二、择灭无为〕，择即拣择，灭即寂灭。谓声闻之人，用智拣择，远离见、思系缚，即证寂灭真空之理，是名择灭无为。 〔三、非择灭无为〕，谓声闻之人，证果之后，诸惑不复续起，自然契悟寂灭真空之理，不假拣择，故名非择灭无为。［出华严经疏］ 谓心、佛、众生，虽在因在果，迷悟不同，然其理性所具，本来平等，初无有异。故经云：心、佛及众生，是三无差别。 〔一、心无差别〕，谓一念心体，凡圣不二，具足十界、十如是等法，而与诸佛、众生性元平等，初无有异。故经云：游心法界如虚空，则知诸佛之境界，是名心无差别。（十界者，佛界、菩萨界、缘觉界、声闻界、天界、人界、阿修罗界、饿鬼界、畜生界、地狱界也。十如是者，如是相、如是性、如是体、如是力、如是作、如是因、如是缘、如是果、如是报、如是本未究竟等也。） 〔二、佛无差别〕，谓十方诸佛，了悟十界、十如是等法而成正觉，即是悟本心之所具，亦是悟众生之所迷。迷悟虽殊，其体不二。故法华经云：唯佛与佛，乃能究尽诸法实相，是名佛无差别。 〔三、众生无差别〕，谓九界众生，各具十界、十如是等法，而与佛之所悟本心所具之法，其体不二。故涅盘经云：一切众生即是佛，是名众生无差别。（九界者，十界中但除佛界也。）［出成唯识论］ 〔一、相无性〕，谓一切众生，於世间之相，处处计著，执为实有。佛为除此妄执，说一切法皆无自性，故名相无性。 〔二、生无性〕，谓一切诸法，皆托因缘和合而生，本无自性，故名生无性。 〔三、胜义无性〕，谓前相无性、生无性，因破众生妄执之情，假说无性；非性全无，是故佛说胜义无性者，谓真如胜义之性，远离遍计妄执之性，故名胜义无性。［出佛说决定义经］ 〔一、痴无明〕，谓人愚痴暗钝，无所明了，而於正法不能生信，唯逐邪师邪教，妄执倒见，是名痴无明。 〔二、迷无明〕，谓人昏迷不了，惑於五尘等境，不能观察其患，及起贪染之心，是名迷无明。（五尘者，色尘、声尘、香尘、味尘、触尘也。） 〔三、颠无明〕，谓人无所明了，而於正法起邪倒见，如常计无常，乐计非乐等，是名颠无明。［出大宝积经］ 〔一、总持无碍〕，谓菩萨获大总持，於种种善法，持令不失；种种恶法，持令不生。故一切言语诸法分别悉知，皆不忘失，无所□碍，是为总持无碍。 〔二、辩才无碍〕，谓菩萨获大辩才，於大小乘种种诸法，随众生机，纵辩宣扬，悉使通达，皆无疑碍，是为辩才无碍。 〔三、道法无碍〕，谓菩萨获大智慧，於大小乘一切道法及世间种种语言文字，悉能通达，照了无碍，是为道法无碍。三日出时，四大海水，千由旬乃至七千由旬内，展转消尽。［出南岳祖师发愿文］ 谓释迦如来入灭之后，其教法住世，有此三时不同也。 〔一、正法时〕，正犹证也。谓如来灭后，教法住世，人有禀教者，即能修行；有修行者，即能证果，是名正法。据法住记云：佛告阿难：我灭度后，正法一千年，由女人出家，减五百年。又据善见论云：后为比丘尼说八敬法，还得一千年。又据法苑珠林云：天人答宣律师曰：佛锡杖在龙窟中四十年住。为如来灭后，有飞行罗刹，能说十二部经，诈为善比丘，食诸持戒者，为断此恶，故镇龙窟中。复令正法增住四百年。是则正法住世总一千四百年。（梵语阿难，华言庆喜。梵语比丘，华言乞士。八敬法者，一、尼百岁礼初夏比丘足，二、不得骂谤比丘，三、不得举比丘过，四、从僧受具戒，五、有过从僧忏，六、半月从僧教诫，七、依僧三月安居，八、夏讫从僧自恣法也。梵语罗刹，华言速疾鬼。十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。） 〔二、像法时〕，像者似也；有教有行，似正法时故也。谓如来灭后，教法住世，人有禀教，即能修行，多不能证果，是名像法。据法住记云：佛告阿难：我灭度后，像法一千年。又据法苑珠林云：由佛锡杖在龙窟中因缘，复令像法增住一千五百年，是则像法住世总二千五百年。 〔三、末法时〕，谓如来灭后，教法垂世，人虽有禀教，而不能修行、证果，是名末法。据法住记云：佛告阿难：我灭度后，末法一万年。又据法苑珠林云：由佛锡杖在龙窟中因缘，复令末法增住二万年，是则末法总三万年。［出四教仪集注］ 三时无悔者，谓人造作五逆等罪，若於欲作、正作、作已，三时之中，心无改悔者，是名上品极恶之业，即感地狱之报也。（五逆者，一杀父、二杀母、三杀阿罗汉、四出佛身血、五破和合僧也。） 〔一、加行心时〕，加行犹方便也。谓人欲作恶业之时，必先起心，方便加行，是名加行心时。 〔二、根本心时〕，谓人正作恶业时之心也。其心决定不可拔动，由此生於加行，是名根本心时。 〔三、后起心时〕，谓人作恶业已后，复起心缘念往所作事，是名后起心时。［出杂阿舍经］ 〔一、宿命明〕，谓但知过去宿世受生之事，名宿命通。复知宿世，从一生至百千万生，如是姓，如是名，如是受苦受乐等事，皆悉能知，是名宿命明。 〔二、天眼明〕，谓但见死此生彼，名天眼通。复见我及众生死时生时，及身口意所作善恶之行，或生善道、恶道，皆悉能见，是名天眼明。 〔三、漏尽明〕，谓众生因三界见、思之惑，堕落生死，故名为漏；惟罗汉断三界见、思惑尽，而得神通，名漏尽通。复知漏尽已后，更不受於生死，是名漏尽明。（三界者，欲界、色界、无色界也。）梵语三昧，华言调直定，又云正受。盖三昧以定性为乐，异乎苦乐等受，故名正受。而言三昧乐正受者，华梵双举耳。通教第三、第四、第五地菩萨修三昧时，得真空寂灭之乐，普入一切佛刹，随意无碍，故名三昧乐正受意生身。梵语三昧，华言正定。谓佛常住大定，如如不动，了知一切，是名三昧佛。（梵语三昧，华言正定），谓如来清净无量三昧，寂然常照，无念无依，恒现在前。菩萨称佛无量无依而见，是名三昧佛无量无依见。谓菩萨住是三昧，则於一切诸三昧中而得安住；譬犹大王，安住正殿，召诸群臣，皆悉从命，是名三昧王安立三昧。谓菩萨於诸众生，运大慈心，质直柔软，乃至远离贪□痴行，修习一切三昧，是名三昧璎珞庄严。（梵语三昧，华言正定。）谓菩萨住是三昧，则能观诸三昧，不见有深浅之相；观一切有为之法，皆从因缘而生，与三昧相，悉皆平等，无有定乱，是名三昧等三昧。梵语三昧，华言正定，即无诤三昧也。谓须菩提证得第四果时，既得无诤三昧，若於此三昧心有取著，即为有诤。是故得於无诤，实由离此三昧障也。梵语三昧，华言正定。谓著於所得禅定为魔也。盖修禅之人，得一三昧，久味耽著，不求升进，障蔽正道，遂失智慧之命，是名三昧魔。［出观音玄义］ 〔一、一切智〕，谓於一切内法、内名，能知能解；一切外法、外名，亦能知能解，是名一切智，即声闻、缘觉之智也。（内法、内名者，谓理内所诠法相，及能诠名字，盖佛教依理而说，故名理内也。外法、外名者，即理外所诠法相，及能诠名字，盖外道等违理横计，故名理外也。） 〔二、道种智〕，谓能用诸佛一切道法，发起众生一切善种，是名道种智，即菩萨之智也。 〔三、一切种智〕，谓能以一种智，知一切道，知一切种，是名一切种智，即佛之智也。（一切道者，一切诸佛之道法也；一切种者，一切众生之因种也。）
［出楞伽经］ 〔一、世间智〕，谓凡夫外道之智也。凡夫、外道等於一切法，种种分别，执著有无，而不能出离世间，是名世间智。 〔二、出世间智〕，谓声闻、缘觉之智也。声闻、缘觉以一切智，修四谛行，而能出离世间，是名出世间智。（一切智者，谓一切诸法皆能了达也。四谛者，苦谛、集谛、灭谛、道谛也。） 〔三、出世间上上智〕，谓佛、菩萨之智也。由佛、菩萨观察一切诸法寂静之相，不生不灭，得如来地，超出声闻、缘觉之智，是名出世间上上智。［出菩萨善戒经并大智度论］ 三有者，谓欲界、色界、无色界六道众生，各随所作善恶之业，即感善恶之报。因果不亡，故名为有。（六道者，天道、人道、修罗道、饿鬼道、畜生道、地狱道也。） 〔一、欲有〕，谓欲界天、人、修罗、畜生、饿鬼、地狱，各各随其业因而受果报，故名欲有。 〔二、色有〕，谓色界四禅诸天，由昔修习有漏禅定，报生此天，虽离欲界□染之身，而有清净之色，故名色有。（四禅诸天者，初禅天、二禅天、三禅天、四禅天也。） 〔三、无色有〕，谓无色界四空诸天，由昔修习有漏禅定，报生此天，虽无色质为碍，而亦随其所作之因，受其果报，故名无色有。（四空诸天者，空处天、识处天、无所有处天、非非想处天也。）［出显扬圣教论］ 〔一、烦恼杂染〕，烦恼杂染者，亦名惑杂染，谓身见、边见及贪□痴等一切烦恼，皆能染污心识，令不清净故也。 〔二、业杂染〕，业杂染者，谓或因烦恼所生，或因烦恼缘助，动身口意，造作恶业，皆能染污真性，令不清净故也。 〔三、生杂染〕，生杂染者，亦名苦杂染。谓因烦恼及业故生，因生故苦，即生老病死等苦，皆能染污真性，令不清净故也。三果者，谓此人於欲界九品思惑悉皆断尽，即证此果也。三果即阿那含所证之果也，谓此人修学将入三果，虽未至本位，而已向於此果也。（梵语阿那含，华言不来。）三果即阿那含也。谓断五下分结，而得此果，更不受生，过四万劫，当得无上正等菩提，是名三果回心。（梵语阿那含，华言不来。谓不来欲界受生也。五下分结者，即欲界贪、□、身见、戒取、疑也。）［出翻译名义］ 〔一、饮食欲〕，谓凡夫之人於种种美味饮食多生贪爱，是名饮食欲。 〔二、睡眠欲〕，谓凡夫之人心多暗塞，不能勤修道业，唯耽睡眠，是名睡眠欲。 〔三、淫欲〕，谓一切男女，互相贪染，起诸欲事，是名淫欲。［出止观］ 〔一、体真止〕，谓体达无明颠倒之妄，即是实相之真，是名体真止。 〔二、方便随缘止〕，方便，犹善巧也。谓随缘历境，安心不动，是名方便随缘止。 〔三、离二边分别止〕，谓不分别生死、涅盘、有无等二边之相，是名离二边分别止。（梵语涅盘，华言灭度。）［出法界次第］ 毒者毒害也。谓贪□痴皆能破坏出世善心，故名毒也。 〔一、贪毒〕，引取之心，名之为贪。若以迷心对一切顺情之境，引取无厌，是名贪毒。 〔二、□毒〕，忿怒之心，名之为□。若以迷心对一切违情之境，便起忿怒，是名□毒。 〔三、痴毒〕，迷惑之心，名之为痴。若於一切事理之法无所明了，颠倒妄取，起诸邪行，是名痴毒。［出善见毗婆沙律］ 〔一、本毗尼藏〕，梵语毗尼，华言律。谓为律师者，必本於毗尼，讽诵通利，句义辩习，文字不忘，然后可以教授於人，所以称之为律师也。 〔二、坚持不杂〕，谓为律师者，当怀惭愧，坚持法律，於毗尼藏所有文句义疏，悉皆通达；若有问者，次第而答，不相杂乱，所以称之为律师也。 〔三、受持不忘〕，谓为律师者，於毗尼藏所传之师，须知次第授受之由。若佛授优波离，如是次第师师相承，乃至于今，於其名字，或能尽知，或知一二，而不忘失，所以称之为律师也。［出法华玄义］ 释论云：诸小乘经，若有无常、无我、涅盘三印，印定其说，即是佛说；若无此三法印印之，即是魔说。如世公文，得印可信，故名三法印。（梵语涅盘，华言灭度。） 〔一、无常印〕，谓世间生死及一切法，皆是无常。众生不了，於无常法中执为常想，是故佛说无常，破其执常之倒，是名无常印。 〔二、无我印〕，谓世间生死及一切法，皆是因缘和合而有，虚假不实，本无有我。众生不了，於一切法强立主宰，执之为我；是故佛说无我，破其著我之倒，是名无我印。 〔三、涅盘印〕，梵语涅盘，华言灭度。谓一切众生不知生死是苦，而更起惑造业，流转三界。是故佛说涅盘之法，令其出离生死之苦，而得寂灭之乐，是名涅盘印。（三界者，欲界、色界、无色界也。）三法即真性、观照、资成之三法也。真性是理，观照是慧，资成是定。此之三法，是佛所证，不可思议。经云：佛自住大乘，如其所得法，定慧力庄严。是也。（资成者，谓定力能资助成就智慧也。）［出金光明经玄义］ 梵语涅盘，华言灭度，又云不生不灭。 〔一、性净涅盘〕，谓诸法实相之理，不可染，不可净；不染即不生，不净即不灭。不生不灭，名性净涅盘。（诸法实相者，十界因果之法，本来离虚妄相，相相皆实，故名实相。不可染、不可净者，谓实相之理，惑不能染，智不能净。不染即不生者，既无惑染，岂有法生；不净即不灭者，既非智净，岂有法灭。是故名为不生不灭。） 〔二、圆净涅盘〕，智极故名圆，惑尽故名净。据性而言，虽无染净；约修而说，惑智宛然。智若契理，惑毕竟不生，智毕竟不灭；不生不灭，名圆净涅盘。（惑智宛然者，惑即所断之烦恼，智即能断烦恼之智慧也。） 〔三、方便净涅盘〕，方便犹善巧也。谓智能契理，即照群机，照必垂应，机感即生，此生非生；机缘既尽，应身即灭，此灭非灭；不生不灭，名方便净涅盘。（此生非生者，谓机感即生，心常寂灭也；此灭非灭者，谓缘尽即灭，应用常兴也。）［出首楞严经］ 三渐次者，乃楞严经中，佛欲说修行地位，而先说此三等渐次以为根本。以由一切地位虽有浅深不同，而皆以此三种而为进行之本。故经云：如是渐修，随所发行，安立圣位。是也。 〔一、除助因〕，除助因者，谓除众生助恶之因也。助恶之因，即五种辛也。五辛者，即葱、薤、韭、蒜、兴渠也。谓此五辛食则能发淫恚，邪魅所著，天人远离，是故修行之人，欲得菩提，必先断除此五种辛菜也。故经云：是诸众生，求三摩地，当断世间五种辛菜。是也。（兴渠，叶如蔓菁，根如萝卜，出土辛臭。梵语菩提，华言道。梵语三摩地，华言等持。） 〔二、刳正性〕，刳，剖也、破也。正性，即众生淫杀之性也。以一切盗妄等恶，皆由淫杀而起，故指此为正性也。若欲修菩提者，当用剖破淫杀之性，勿令毁犯。故经云：是修行人，若不断淫，及与杀生，出三界者，无有是处。是也。（三界者，欲界、色界、无色界也。） 〔三、违现业〕，违者，背也、远也。现业即现行六尘境界所起之业也。谓修菩提之人，既能断除五辛，不犯淫杀，则於现前六尘之境违远而不相涉。故经云：如是清净持禁戒人，心无贪淫，於外六尘，不多流逸。是也。（六尘者，色尘、声尘、香尘、味尘、触尘、法尘也。）［出法华文句记］ 漏，失也落也。谓诸众生由起惑造业，漏落三界生死，不能出离也，然有因果之分。惑业为诸漏之因，生死为诸漏之果也。 〔一、欲漏〕，谓众生因欲界见、思二惑，造作诸业，而於欲界不能出离，故名欲漏。（意根对於法尘而起分别曰见惑，眼等五根对色等五尘而起贪爱曰思惑。） 〔二、有漏〕，因果不亡曰有，即色界、无色界见、思烦恼也。谓众生因此烦恼，不能出离色、无色界，故名有漏。 〔三、无明漏〕，无所明了，故曰无明，即三界痴惑也。谓众生因此无明，漏落三界，故名无明漏。［出法苑珠林］ 〔一、火灾〕，谓於坏劫时，有七日出现大火，须弥山渐渐崩坏，四大海水展转消尽，大千世界及初禅天皆悉洞然，无有遗余，是名火灾。（梵语须弥，华言妙高。四大海者，即东西南北四海也。） 〔二、水灾〕，谓初禅天已下，七番火灾，坏於世间之后，世界复成，又於坏劫之时，渐降大雨，滴如车轴；更兼地下水轮涌沸，上腾大千世界，乃至二禅天，水皆弥满，一切坏灭，如水消盐，是名水灾。 〔三、风灾〕，谓二禅天已下，七番水灾已后，又经七番火灾，坏於世间，至世界复成，又於坏劫之时，从下风轮，有猛风起；兼以众生业力尽故，处处生风，大千世界乃至三禅天，悉皆飘击，荡尽无余，是名风灾。［出法苑珠林］ 〔一、饥馑灾〕，谓人寿八万四千岁时，历过百年，人若生时，寿减一岁，如是人寿减至三十岁时，天不降雨，由大旱故，草菜不生；思欲见水尚不可得，何况饮食。以是因缘，世间人民，饥馑死者，其数无量，是名饥馑灾。 〔二、疾疫灾〕，谓人寿减至二十岁时，有大疾疫，种种诸病，一切皆起。以是因缘，世间人民，疾疫死者，其数无量，是名疾疫灾。 〔三、刀兵灾〕，谓人寿减至一十岁时，诸人各起斗诤，手执草木，即成刀仗；由此器仗，互相残害。以是因缘，世间人民，刀兵死者，其数无量，是名刀兵灾。［出华严经随疏演义钞］ 〔一、见闻生〕，见闻生者，谓八难众生，宿世见闻华严大经正法，不能信受，反生毁谤，故感八难之报，堕地狱中，受诸极苦。今蒙如来放足下轮相清净功德光明所照，由其宿有见闻华严大经善种，即得脱地狱苦，生兜率天，而得成道，於一生内，超登十地也。（八难者，地狱难、畜生难、饿鬼难、长寿天难、北郁单越难、盲聋□哑难、世智辨聪难、生在佛前佛后难也。梵语兜率，华言知足。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔二、解行生〕，解行生者，谓善财童子於福城东初见文殊，得蒙开发而启信解，遂令参问诸善知识，皆获开示修行法门，乃至最后参见普贤，令其入於毛孔刹中，修行菩萨广大愿因，圆满诸佛无上道果。如此解行，即於一生而得圆满也。 〔三、证入生〕，证入生者，谓舍利弗，於逝多林中，令海觉等六千比丘观察文殊师利无量功德、具足庄严。彼诸比丘闻是说已，心意清净，信解坚固，顶礼文殊，作如是言：仁者所有色身相好，愿我悉得。於是文殊为诸比丘开示演说大乘之法，令诸比丘成就深信，获大智慧，於一生内，证入法界也。（梵语舍利弗，华言身子。梵语逝多，华言胜林，即给孤独园也。梵语比丘，华言乞士。梵语文殊师利，华言妙德。）［出涅盘经］ 〔第一田〕，此田渠流便利，无诸沙卤瓦石棘刺，种一得百，以喻菩萨根性猛利，智慧明了，利益众生，无有穷尽，是为第一田也。（卤音鲁。） 〔第二田〕，此田虽无沙卤瓦石棘刺，渠流险难，收实减半。以喻声闻根性稍钝，虽得无漏，但能自利，不能度生，是为第二田也。（无漏者，谓声闻惑业已断，无复漏落三界生死也。） 〔第三田〕，此田渠流险难，多诸沙卤瓦石棘刺，种一得一，为[廿/高/禾]草故，以喻阐提之人，而於佛法无有信心。今为说法，以种后世善种，是为第三田也。（阐提，梵语一阐提，华言信不具。外道名。）［出华严孔目］ 界，限也、别也。谓三界分限各别不同，故名界也。 〔一、欲界〕，欲有四种：一者情欲，二者色欲，三者食欲，四者淫欲。下极阿鼻地狱，上至第六他化天，男女相参，多诸染欲，故名欲界。（梵语阿鼻，华言无间。第六他化天者，假他所化而自娱乐也。 〔二、色界〕，色即色质，谓虽离欲界秽恶之色，而有清净之色，始从初禅梵天，终至阿迦腻吒天，凡有一十八天，并无女形，亦无欲染，皆是化生，尚有色质，故名色界。（梵语阿迦腻吒，华言质碍究竟。一十八天者，梵众天、梵辅天、大梵天、少光天、无量光天、光音天、少净天、无量净天、遍净天、无云天、福生天、广果天、无想天、无烦天、无热天、善见天、善现天、色究竟天也。） 〔三、无色界〕，谓但有心识而无色质也。始从空处，终至非非想处，凡有四天。但有受想行识四心，而无形质，故名无色界。（四天者，空无边处天、识无边处天、无所有处天、非非想处天也。）［出禅波罗蜜门］ 禅波罗蜜云：以疑覆故，於诸法中不得定心。定心无故，於佛法中空无所获。疑虽甚多，未必障定；今且明障定之疑，有三种焉。 〔一、疑自〕，疑自者，谓疑自身诸根暗钝，罪垢深重，非是受道之器。作此自疑，禅定不能发生也。 〔二、疑师〕，疑师者，谓疑受道之师，威仪相貌皆不具足。自既无道，何能教我？作此疑慢，禅定不能发生也。 〔三、疑法〕，疑法者，谓疑所受之法，非正真之道，故不敬信受行，既不信受，禅定亦不能发生也。［出涅盘经］ 〔一、贪病〕，谓贪爱之心，对一切顺情之境，著欲无厌，是为贪病。其病当以不净之观为药而对治之。令其观於自他之身，一一不净，何所可贪。此观若成，此病即去，而心寂静矣。 〔二、□病〕，谓□恚之心，对一切违情之境，热恼於怀，是为□病。其病当以慈心之观为药而对治之。令其观於一切众生，皆吾眷属，应与其乐，何所可□。此观若成，此病即去，而心清凉矣。 〔三、痴病〕，谓迷惑之心，於一切事理无所明了，颠倒妄想，是为痴病。其病当以因缘之观为药而对治之，令其知生死轮转，因果相续，循环无际，何得而离。此观若成，此病即去，而心明了矣。（因缘观，即观十二因缘也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）［出涅盘经］ 〔一、谤大乘〕，大乘即佛菩萨所乘之法也。谓人宿无善种，不能信受如来之法，而於大乘经典，妄生谤毁；既无修种之因，当受地狱之报。如世重病，实难治也。 〔二、五逆罪〕，逆者违悖天理也。谓人於父母，当竭力孝养，以报其恩，而反害之。僧之和合，得成道业，利益於人，反离间而破散之。诸佛如来出现世间，度脱一切众生，所当恭敬供养，反伤支体，以出其血。罗汉出离三界，为世福田，利益有情，所当礼敬，反加杀害。僧之羯磨，为人受戒，不一心奉事禀受戒法，反以恶言破毁其行。如是等人，永堕地狱，无有出期。如世极重之病，尤难治也。（罗汉，梵语具云阿罗汉，华言无学。三界者，欲界、色界、无色界也。梵语羯磨，华言作法。） 〔三、一阐提〕，梵语一阐提，华言信不具。谓此人拨无因果，颠倒邪见，不信现在未来业报，不亲善友知识，不听诸佛所说教诫，当堕地狱，无有出期。如世重病，终难治也。［出楞严经］ 〔一、世界相续〕，经云：世为迁流，界为方位。东西南北四维上下为界；过去未来现在为世，故名世界。由众生於清净心体，一念不觉，而起妄明。妄明既立，空昧相形，形则摇动，故有风轮，执持世界；明觉立坚，故有金轮，保持国土。风金相摩，故有火光，为变化性，宝明生润，火光上蒸，故有水轮；含十方界，此之世界，同诸众生业力，依空安立而有成坏之劫，坏而复成，成而复坏，终始相续，无有断绝，故名世界相续。（空昧相形者，空即明也，昧即暗也。明暗互相，形影动摇不定，故有风轮生也。执持世界者，金水土三轮，皆为所载持也。明觉立坚者，一念妄明，坚执不移，故有金轮生也。保持国土者，谓金体贵重，故云保持。火光为变化性者，谓火能变生为熟，变腐为坚等。实（编者注：「实」疑是「宝」）明生润者，谓金能生水也。火光土蒸者，火性炎上，水性流下，如火蒸物，气汗流下，故有水轮。含十方界，如上所明，乃是三轮相生次第。若论诸轮持於世界，最下空轮，持於风轮，风轮持於水轮，水轮持於金轮，而不言土者，土与金同是坚性，故不言也。） 〔二、众生相续〕，谓五阴诸法，众共和合而生，名为众生。经云：同业相缠，合离成化，流爱为种，纳想为胎，交遘发生，吸引同业，胎卵湿化，更相变易，所有受业，逐其飞沉，生死死生，无有断绝，故名众生相续。（同业相缠合离成化者，众生皆由六根对於六尘，同造生死之业，故名同业。业相缠缚，故因缘和合而生，因缘别离而死。化犹变化，谓生死也。流爱为种，纳想为胎者，流，注也。谓识之流，爱则为种，神之纳想，则为胎也。交遘发生吸引同业者，遘，遇也。谓男女交相遇会，情所发生，吸撮导引同业之类，而入胎也。更相变易者，四生受报，循业不定也。所有受业，逐其飞沉者，随其所受业报，或升或沉，无定趣也。） 〔三、业果相续〕，谓众生有杀盗淫三种之业，而受其果报，故名业果。经云：汝负我命，我还汝债，经百千劫，常在生死；汝爱我心，我怜汝色，经百千劫，常在缠缚。惟杀盗淫，三为根本，随业随报，无有穷尽，故名业果相续。（汝负我命，我还汝债二句，文义互见，如云汝负我命，汝还我命；我负汝债，我还汝债。此杀盗二种业果也。汝爱我心，我怜汝色二句，亦应互见，如云我爱汝心，汝怜我色。此淫欲业果也。）谓既得二禅天定已，而又厌二禅喜心涌动，定不坚固；因摄心谛观，喜心即谢，於是泯然入定，绵绵之乐，从内心发；乐法增长，遍满身中，於世间乐最为第一，是名三禅天定。谓厌二禅喜心涌动，定不坚固，因摄心谛观，喜心即谢，泯然入定，绵绵之乐，从内心发，感报而生色界三禅天，此识即依化生之身而住，是为三禅天识住。谓人修禅定，从二禅入三禅时，离喜行舍，而受身乐，唯圣人能说，而复舍念行乐，其心次第而入，无有杂念间隔也。（离喜行舍者，谓厌离二禅大喜动散，摄心不受也。受身乐者，既离二禅之喜，而身受三禅之乐也。圣人能说者，此乐极胜，超过一切之乐，非凡夫所知也。舍念行乐者，谓能舍二禅之喜念，而行三禅之乐也。）［出增一阿含经］ 〔一、施福业〕，谓修行之人，若遇贫穷之人来乞之时，须食与食，须衣与衣，乃至卧具医药，随其所欲，皆悉施与；因施获福，是名施福业也。 〔二、平等福业〕，谓修行之人，能持戒律，不兴恶想，梵行端严，语言和雅，以平等慈悲爱护之心，普覆一切有情，令得安隐；以平等心，而能致福，是为平等福业也。 〔三、思惟福业〕，谓修行之人，以智慧观察，了知出要之法，远离世间尘缘杂想，以此思惟，为出世善福之业，是为思惟福业也。［出优婆塞戒经］ 〔一、报恩福田〕，谓父母有养育之恩，师长有教诲之恩，若能供养恭敬，非惟报答其恩，抑且自然获福，是名报恩福田。 〔二、功德福田〕，谓若能恭敬供养佛法僧三宝，非但成就无量功德，亦能获其福报，是名功德福田。（佛，梵语具云佛陀，华言觉。僧，梵语具云僧伽，华言和合众。） 〔三、贫穷福田〕，谓若见贫穷困苦之人，当起慈愍之心，以己所有资生等物而给施之，虽不求报，则亦自然获福，是名贫穷福田。［出本事经］ 〔一、不坚财贸易坚财〕，谓一切世间财物，体非坚固，聚散无常，不可久保。若能持用布施清净梵行之人，远求无上安乐涅盘，或求当来天人乐果，即为坚固之财，永久不坏矣，是为不坚之财贸易坚财也。（梵语涅盘，华言灭度。） 〔二、不坚身贸易坚身〕，谓父母所生之身，乃四大假合而成，危脆不实，体非坚固，生灭无常，不可久存；若能持守五戒，清净无染，修习菩提无上之道，以证金刚不坏之身，是为以不坚身贸易坚身也。（四大者，地大、水大、火大、风大也。五戒者，不杀、不盗、不邪淫、不妄语、不饮酒也。） 〔三、不坚命贸易坚命〕，谓人所受之命，虽寿夭不齐，皆同梦幻，体非坚固，□忽无常，不可久保。若能了知四谛，修习正法，超越生死，以续常住不朽慧命，是为以不坚命贸易坚命也。（四谛者，苦谛、集谛、灭谛、道谛也。）［出大智度论］ 隔别名世，间差名间。谓十界假名、五阴、国土三种，一一差别不同，故名三种世间。（十界者，佛界、菩萨界、缘觉界、声闻界、天界、人界、阿修罗界、饿鬼界、畜生界、地狱界也。五阴即众生身，以此身是色受想行识五阴所成故也。） 〔一、假名世间〕（亦名众生世间。）假名者，於十界五阴实法上，假立名字，各各不同，是为假名世间。（实法者，谓十界五阴皆实有也。假立名字者，谓十界名字，非实有也。既有十界五阴实法，即有十界众生假名。且如人界中，各各有身，即各各有名字也。余界亦然。） 〔二、五阴世间〕（亦名五众世间。）五阴者，色受想行识也。十界五阴各各差别，故名五阴世间。（色即质碍之色，受即领纳诸尘，想即思想，行即造作，识即分别善恶。以此五者，阴覆真性，皆名为阴。） 〔三、国土世间〕，国土者，即众生所依之境界也。既有能依之身，即有所依之土。十界所依，各各差别，故名国土世间。
［出华严经疏］ 〔一、器世间〕，世界如器，名器世间。乃是释迦如来所化之境，即三千世界也。（梵语释迦，华言能仁。三千即小千、中千、大千也。） 〔二、众生世间〕，谓五阴和合，众共而生，间隔不同，故名众生世间，即释迦如来所化之机众也。（五阴者，色阴、受阴、想阴、行阴、识阴也。） 〔三、智正觉世间〕，谓如来具大智慧，永离偏邪，深能觉了世间、出世间法，故名智正觉世间，即释迦如来能化之智身也。［出大毗婆沙论］ 佛告比丘：我见有三种人，於诸有情多获利益，其恩难报；假使尽其形寿，以诸上妙衣服、饮食、卧具、医药及余资缘而供养之，亦不能报也。 〔一、令出家者〕，谓若有人，为其说法，劝令出家，剃发染衣，以正信心受持净戒，乃至成就菩提，其恩难报也。（梵语菩提，华言道。） 〔二、令知集法者〕，集，积集也。谓众生积集烦恼惑业，而能招集生死之苦；若有人为其说法，令知烦恼过患，而灭除之，其恩难报也。 〔三、令得漏尽者〕，漏尽者，谓众生生死惑俱尽，不漏落三界也。若有人为其说法，令如法而修，破除烦恼，出离生死之苦，而证真空涅盘之乐，其恩难报也。（三界者，欲界、色界、无色界也。梵语涅盘，华言灭度。）［出涅盘经］ 〔一、犯戒杂僧〕，谓其虽持禁戒，为利养故，与破戒者常共亲附，同其事业，杂处熏习，因而破戒，是名犯戒杂僧也。 〔二、愚痴僧〕，谓其虽在阿兰若处，诸根不利，暗钝愚鲁，经律论藏不能解了；於诸弟子，或犯禁戒，亦不能教令清净忏悔，是名愚痴僧也。（梵语阿兰若，华言闲静处。） 〔三、清净僧〕，谓其本性清净，严持戒律，通达经论，不为诸魔之所沮坏，又能调伏利益一切众生，为说诸戒轻重之相，堪称护法无上大师，是名清净僧也。［出瑜伽师地论］ 〔一、外光明〕，谓日月星光及火珠灯炬等光，皆能破除昏暗，是名外光明。 〔二、法光明〕，谓随其所闻之法，观察修习，皆依法则；因此明心见性，破除愚痴之暗，显发本觉妙明，是名法光明。 〔三、身光明〕，谓诸佛、菩萨、二乘及诸天等，身皆有光，亦能破暗，是名身光明。（二乘者，声闻乘、缘觉乘也。）［出观无量寿佛经］ 经云：韦提希白佛言：世尊！我今乐生极乐世界阿弥陀佛所，唯愿世尊教我思惟，教我正受。於是世尊以三种净业，答思惟十六妙观酬正受。故知三种净业，乃往生净土之因也。（梵语韦提希，华言思惟。梵语阿弥陀，华言无量寿。十六妙观者，日观、水观、地观、宝树观、八功德水观、总观、华座观、像观、佛真身观、观世音观、大势至观、普想观、杂想观、上辈生观、中辈生观、下辈生观也。） 〔一、孝养父母等业〕，谓若能孝养父母，奉事师长，则必慈心不杀，修行十善，是为净业。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。） 〔二、受持三归等业〕，谓归依佛法僧宝，具足众戒，不犯威仪，是为净业。 〔三、发菩提心等业〕，梵语菩提，华言道。谓发无上道心，深信因果，诵大乘经，劝进行者，是为净业。［出起信论］ 〔一、信成就发心〕，谓十信行满，信心成就，入十住位中，初发心住，故名信成就发心。（十信者，信心、念心、精进心、慧心、定心、不退心、护法心、回向心、戒心、愿心也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。） 〔二、解行发心〕，解即解了，行即修行。谓十行位中能解法性本空，顺修六度之行，发回向心，入十回向，故名解行发心。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。六度者，一布施、二持戒、三忍辱、四精进、五禅定、六智慧也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无碍解脱回向、法界无量回向也。） 〔三、证发心〕，证即证入，谓入初地乃至第十地。而此证者，无有境界；惟真如智，名为法身，法身显发，故名证发心。
［出观经妙宗钞］ 观无量寿佛经云：若有众生，愿生彼国者，发三种心，当得往生。（彼国者，西方安养净土也。） 〔一、至诚心〕，至，专也；诚，实也。谓此土众生，欲生彼国，当发专至诚实之心，正念真如，求愿往生，故名至诚心。 〔二、深心〕，谓求无上佛果，必须心契深理；欲契深理，必须厚种善根。涅盘经云：深根难拔，故名深心。 〔三、发愿心〕，谓以真如实心、趣果善心，二心功德，善巧回向，发愿求生净土，速证法忍，广拔一切众生苦恼，故名发愿心。（法忍者，谓於无生之法，忍可、忍证也。）［出释禅波罗蜜次第法门］ 〔一、非理□相〕，谓行人修禅定时，□觉□然而起，无问是理非理，他犯不犯；无故而发□恚，障诸禅定，是为非理□相。 〔二、顺理□相〕，谓行人修禅定时，外人实来恼我，以此为缘，生於□觉，相续不息；亦如持戒之人，见非法者，而生□恚。□虽顺理，亦障禅定，是为顺理□相。 〔三、诤论□相〕，谓行人修禅定时，著己所解之法为是，谓他所行所说悉以为非。外人所说不顺己情，即恼觉心生，而起□恨，障诸禅定，是为诤论□相。［出释禅波罗蜜次第法门］ 〔一、计断常痴相〕，谓行人於修定时，忽然发邪思惟，分别我及诸法，为过去灭而有现在我耶？为过去不灭而有现在我耶？因是思惟，见心即发，推寻三世。若谓是灭，即堕断见；若谓不灭，即堕常见。如是痴觉，念念不住，以此智辩，诤竞戏论，作诸恶行，障於正定出世之法，是为计断常痴相也。 〔二、计有无痴相〕，谓行人於修定时，忽尔思惟分别，谓我及阴等诸法，为定有耶？为定无耶？如是推寻，见心即发，随见生执；障於正定，是为计有无痴相也。（阴者，五阴也。） 〔三、计世性痴相〕，谓行人於修定时，忽作是念，因有五阴，便有四大，与夫假名众生及诸世界。如是思惟，念念不住，即发智辩，能问能说，是非诤竞，离真实道，但执计世间之性，而不能发诸禅定，是名计世性痴相也。（五阴者，色阴、受阴、想阴、行阴、识阴也。四大者，地大、水大、火大、风大也。）［出释禅波罗蜜次第法门］ 初心在缘曰觉，细心分别曰观。 〔一、明利心中觉观发相〕，谓修禅之人，宿无善根，现修定时，善法不起。但觉观攀缘念念不住，三毒之中，或缘贪，或缘□，或缘痴，如是经年累月，而不得定。此为明利心中觉观发相。 〔二、半明半昏觉观发相〕，谓修禅之人，於摄念时，虽了觉观烦恼念念不住，但随所缘，或明或昏；明则觉观攀缘起诸思想，昏则无记瞪瞢，无所觉知，是为半明半昏觉观发相。 〔三、一向沉昏觉观发相〕，谓修禅之人，於修禅定时，心虽一向昏暗犹如睡眠，然於昏昏之中，切切攀缘觉观不住，是名沉昏觉观发相。［出释禅波罗蜜次第法门］ 〔一、外贪欲相〕，谓行人当修定时，於男於女，取其容貌，贪欲心生，念念不住，障诸禅定，是名外贪欲相。 〔二、内外贪欲相〕，谓行人当修定时，欲心忽生，或缘他身相，或自缘己身，念念染著，而起贪爱，障诸禅定，是名内外贪欲相。 〔三、遍一切处贪欲相〕，谓行人贪著如前内外之境，复於一切五尘境界资生物等，皆起贪爱之心，障诸禅定，是名遍一切处贪欲相。（五尘者，色尘、声尘、香尘、味尘、触尘也。）［出起信论］ 〔一、直心〕，直心者，谓心常质直，离诸谄曲，能行正法，即是菩提之心也。 〔二、深心〕，深心者，谓於正法，心生深信，而复乐修一切善行，即是菩提之心也。 〔三、大悲心〕，大悲心者，悲即悲愍，谓悲愍一切受苦众生，常思救护，令其安乐，即是菩提之心也。［出瑜伽师地论］ 〔一、成就加行圆满〕，谓修菩萨行者，於净戒中，不敢毁犯，於身语意，清净无染，若有过失，即能忏悔，令其戒体圆满无亏，是名成就加行圆满。 〔二、成就意乐圆满〕，谓修菩萨行者，为法出家，不为活命。但为求无上菩提及求大涅盘乐，勇猛精进，不生懈怠之心，不杂众恶之法，不受当来生老病死之苦，是名成就意乐圆满。（梵语菩提，华言道。梵语涅盘，华言灭度。） 〔三、成就宿因圆满〕，谓修菩萨行者，於宿世中曾修福善，故於今生种种资身之具，悉无匮乏；复能为他广行惠施，心不悭吝，是名成就宿因圆满。［出本事经］ 〔一、如来〕，谓诸如来出现世间，阐扬大法，化诸众生，出离生死，令得无量义利安乐，是为众生之师范也。 〔二、阿罗汉〕，梵语阿罗汉，华言无学。谓阿罗汉诸漏已尽，梵行具足，出现世间，开示四谛，令诸众生脱离生死，皆得无量义利安乐，是为众生之师范也。（四谛者，苦谛、集谛、灭谛、道谛也。） 〔三、有学弟子〕，有学者，烦恼未尽，有法可学也。谓初果须□洹、二果斯陀含、三果阿那含，精修梵行，具足多闻，於诸经典善知法义；出现世间，开示四谛，令诸众生出离生死，皆得无量义利安乐，是为众生之师范也。（梵语须陀洹，华言入流；梵语斯陀含，华言一来；梵语阿那含，华言不来。）［出涅盘经］ 天者，天然自然乐胜身胜，故名天也。 〔一、世间天〕，谓十方世界，一切刹土中，诸大国王，虽处人中，享受天福，是名世间天。 〔二、生天〕，即一切众生，修行十善之因，受其果报，或生欲界天，或生色界天，或生无色界天，是名生天。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。） 〔三、净天〕，谓声闻、缘觉断诸烦恼，获大神通，变化自在，清净无染，是名净天。［出过去现在因果经］ 〔一、神通奇特〕，谓佛世尊妙应群机，现大神变，不可思议，使一切众生及诸邪魔外道咸归正化，是为神通奇特。 〔二、慧心奇特〕，谓佛之智慧心光湛寂，照了一切诸法，成就一切种智，是为慧心奇特。 〔三、摄受奇特〕，谓佛善知众生诸根利钝，随机摄受，开导教化，令彼咸闻法要，进修妙行，出离生死，是为摄受奇特。［出大智度论］ 谓菩萨智慧具足，神变莫测，凡所作为，举念即成，无有障碍，故名如意通。 〔一、能到如意〕，谓具此通者，虽长江大海，重关复岭，千万里之远，俱无间隔，意欲到处，身即随到，故名能到如意。 〔二、转变如意〕，谓具此通者，能令世间所有诸物，大者作小，小者作大；一变为多，多变为一，故名转变如意。 〔三、圣如意〕，谓具此通者，化现无方，应变不测，虽无生灭，而有机则生，无机则灭；虽无去来，而有感则现，无感则寂。如意自在，不可思议，故名圣如意。［出地藏十轮经］ 定即禅定，业即行业，轮有运转摧碾之义。谓如来以禅定诵习之法轮，摧碾一切烦恼惑业，而成无上菩提；亦令众生如说修行，而证道果。故说此三种定业轮也。（梵语菩提，华言道。） 〔一、建立修定业轮〕，谓令众生修行正观，观察无明烦恼起灭之相，及观察世间如幻如化；以安那般那数息之法，修习静虑，则能摧破一切惑业，心住正定，是为建立修定业轮。（梵语安那般那，华言出息入息，即数息观也。） 〔二、建立习诵业轮〕，谓令众生习诵大乘经教，初中后夜，精勤无怠，心不散乱，则能摧破一切惑业，是为建立习诵业轮。 〔三、建立营福业轮〕，谓令众生修行布施、持戒、造像、建塔、供佛法僧，又营种种福报之事，则能摧破一切惑业，是为建立营福业轮。［出佛地论］ 〔一、本性常〕，本性常者，即法身也。谓法身本性常住，无生无灭也。 〔二、不断常〕，不断常者，即报身也。谓报身常依法身，无间断也。 〔三、相续常〕，相续常者，即应身也，亦名变化身。谓应身於十方世界没已复现，化无穷尽也。［出诸经要集］ 〔一、身忍行〕，谓菩萨修行时，舍身命财，无有吝惜。虽被割截身体，而能忍受，是名身忍行。 〔二、口忍行〕，谓菩萨修行时，虽被人轻嫌打骂，闻已能忍，不起斗诤，是名口忍行。 〔三、意忍行〕，谓菩萨修行时，虽被人毁訾骂辱，□恚呵责，闻已能忍，不起忿恨之心，是名意忍行。［出成实论］ 〔一、恶〕，恶即背理之谓。若杀盗等皆违理造作，是名为恶。 〔二、大恶〕，谓自杀，亦教人杀；自悭，亦教人悭等，是名大恶。 〔三、恶中恶〕，谓自吝法，亦教人吝法；由一人吝法，则令多人堕於恶道，亦是断灭佛法，是名恶中恶。［出楞伽经］ 谓通教登地菩萨得如幻三昧，能见无量自在神通，普入一切佛刹，随意无碍，意欲至彼身亦随至，故名意生身。 〔一、三昧乐正受意生身〕，梵语三昧，华言调直定，又云正受。盖三昧以定性为乐，异乎苦乐等受，故名正受。而言三昧乐正受者，华梵双举耳。通教第三、第四、第五地菩萨修三昧时，得真空寂灭之乐，普入一切佛刹，随意无碍，故名三昧乐正受意生身。 〔二、觉法自性性意生身〕，谓通教第八地菩萨，觉了一切诸法自性之性，如幻如化，悉无所有；以无量神力，普入一切佛刹，迅疾如意，自在无碍，是名觉法自性性意生身。 〔三、种类俱生无行作意生身〕，谓通教第九、第十地菩萨，觉知一切法皆是佛法，得一身，无量身一时普现，如镜中像，随诸种类而得俱生，虽现众像，而无作为，是名种类俱生无行作意生身。［出顺中论］ 〔一、念念坏灭无常〕，谓根、尘相对所起心念，前念既灭，后念复生，生已还灭，念念不住，皆悉无常，是名念念坏灭无常。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔二、和合离散无常〕，谓一切法皆由因缘和合而成，本无实体；若因缘别离，即便散坏。且如众生由四大和合而成其身，若四大别离，即便散灭，是名和合离散无常。（四大者，地大、水大、火大、风大也。） 〔三、毕竟无常〕，毕竟，犹决定也。谓决定了知一切诸法皆假因缘和合而生，虚幻不实，终归坏灭，是名毕竟无常。［出大智度论］ 〔一、相待有〕，待即对待之义。谓如长短、彼此等，实无长短，亦无彼此；以相待故，乃有长短等名。是则长因短有，短因长有。彼亦因此，此亦因彼。东西南北，皆亦如是，故名相待有。 〔二、假名有〕，假即虚假不实也。谓如[叠*毛]因毛缕而成，若无毛缕，[叠*毛]则何有？是知毛缕因缘和合，假名为[叠*毛]。一切众生四大和合，假名为身，亦复如是。故曰假名有。（四大者，地大、水大、火大、风大也。） 〔三、法有〕，谓一切诸法，皆从因缘而生；缘合则成，缘散则灭，本无自性。虽无自性，非如兔角龟毛，有名无实，故名法有。［出大智度论］ 〔一、心清净〕，谓修学般若菩萨，不生染心，不生□心，不生□慢心，不生悭贪心，不生邪见心，是名心清净。（梵语般若，华言智慧。） 〔二、身清净〕，谓修学般若菩萨，心既清净，再后受身，常得化生，是名身清净。 〔三、相清净〕，谓修学般若菩萨，身心既皆清净，则能具足相好，庄严其身，故名相清净。［出华严孔目］ 熏，即熏发也。习，即数习、惯习之义也。盖言第八识为无明染缘之所熏习，即从真而起妄也。 〔一、名言熏习〕，名即名字，言即言说。此分别名字言说之识，即是第六意识。由第七识传送熏习第八种子之识，而能成就染分之相，故云名言熏习。 〔二、色识熏习〕，色即眼根所对诸色，因此诸色引生眼识，名为色识。於此分别，即是第六意识，亦由第七识传送熏习第八种子之识，而能成就染分之相，故云色识熏习。 〔三、烦恼熏习〕，烦恼即贪□邪见等烦恼也。此之烦恼，乃是第六意识所起，亦由第七识传送熏习第八种子之识，而能成就染分之相，故云烦恼熏习。［出释禅波罗蜜次第法门］ 修禅定者，须善识病源，设或不知，则难於治疗，疾苦相仍，行道有妨。能明四大五脏五根病发之相，善加调治，则身心安隐，不废修业矣。 〔一、四大增动病相〕，四大，地水火风也。一大不调，诸患并起。地大增故，肿结沉重，身体枯瘠等诸患生；水大增故，痰[(病-丙)@阴]胀满，饮食不消等诸患生；火大增故，煎寒壮热，支节皆疼等诸患生；风大增故，虚悬战掉，呕吐气急等诸患生，是为四大增动病相。 〔二、五脏生患之相〕，五脏，心肺肝脾肾也，若患从心生者，身必寒热，口中常燥，心主口故。患从肺生者，身体胀满，四支烦疼，兼之鼻塞，肺主鼻故。患从肝生者，愁忧□恚，头痛眼疼，肝主眼故。患从脾生者，通身游风，[病-丙+习][病-丙+习]痒闷，饮食失味，脾主舌故。患从肾生者，咽喉噎塞，腹胀耳满，肾主耳故，是为五脏生患之相。（[病-丙+习]私习切。） 〔三、五根中患相〕，五根，眼耳鼻舌身也。身患者，四体卒痛，百节酸疼。舌患者，或疮或硬，饮食失味。鼻患者，鼻常□塞，及流浓涕。耳患者，或痛或聋，或嘈嘈然作声。眼患者，或赤或疼，昏花翳暗，是为五根中患相。（□，乌贡切。）［出成实论］ 〔一、发相〕，发即策发，谓心昏沉时，应用精进之行而策起之，故名发相。 〔二、制相〕，制即禁制，谓心掉动时，应用寂静之法而禁制之，故名制相。（掉者，举也。） 〔三、舍相〕，舍即舍置，谓心不沉不散调适之时，即舍前发、制二相，故名舍相。
［出大智度论］ 〔一、假名相〕，谓世间一切事物及以众生，虽因众缘和合而有种种名字，皆无自性，虚假不实。众生迷故，於此假名，起执取相，故名假名相。 〔二、法相〕，谓五蕴、十二入、十八界等诸法，以肉眼观故，则见是有；以慧眼观故，则见是无。众生迷故，於此等法，起执取相，故名法相。（五蕴者，色蕴、受蕴、想蕴、行蕴、识蕴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。） 〔三、无相相〕，谓离上二相，但有无相。众生迷故，又於无相之中，起执取相，故名无相相。
［出华严经随疏演义钞］ 〔一、标相〕，标即表也。谓如见烟，即知是火等，是名标相。 〔二、形相〕，形即形状。谓长短方圆等，是名形相。 〔三、体相〕，体即体质。谓如火以热为质相等，是名体相。［出般若经］ 示，开示；导，引导。谓菩萨见诸有情，在地狱中受极苦报，即起拯济之心，故有三种示导也。 〔一、神变示导〕，谓菩萨悯彼地狱之苦，故现神通之力，灭除汤火刀剑种种苦具，令诸众生藉此神变，从地狱出，生天人中，受诸快乐，是为神变示导。 〔二、记说示导〕，谓菩萨悯彼地狱之苦，而於众生念念记忆不忘而为说法，令诸众生藉此法力，从地狱出，生天人中，受诸快乐，是为记说示导。 〔三、教诫示导〕，谓菩萨悯彼地狱之苦，即发慈悲喜舍之心，说法教诫，令诸众生，藉此教诫，从地狱出，生天人中，受诸快乐，是为教诫示导。［出华严孔目］ 〔一、成过礼〕，谓礼佛时，身仪不正，而与轻慢相应，如碓上下，佛制有过，是名成过礼。 〔二、相似礼〕，谓礼佛时，身仪虽似端正，而与杂觉相应，是名相似礼。（杂觉者，谓觉知之念纷杂也。） 〔三、顺实礼〕，谓礼佛时，身仪端正，而与正智相应，随顺实理，是名顺实礼。［出大宝积经］ 神即神通，变即变化也。 〔一、说法神变〕，谓如来无碍大智，知诸众生善恶业因及善恶果报，或以声闻、缘觉之法及以大乘之法而得解脱，如是知已，则现一切神变而为说法，是名说法神变。 〔二、教诫神变〕，教即教诲，诫即警诫。谓如来教诸弟子，是应作，是不应作；是应信，是不应信；是应亲近，是不应亲近；是法杂染，是法清净；行如是道得声闻乘，行如是道得缘觉乘，行如是道成就大乘，现诸神变，而为教诫，是名教诫神变。 〔三、神通神变〕，谓如来为调伏□慢众生故，或现一身而作多身，或现多身而作一身，山崖石壁出入无碍，身上出火，身下出水；身下出火，身上出水；入地如水，履水如地等，现诸神变，调伏众生，是名神通神变。［出菩萨善戒经］ 〔一、庄严精进〕，庄即端庄，严即严饰。谓菩萨发心时，精勤修习一切梵行，庄严道果；复为化诸众生，於三界中示现受生，乃至为慈悲故，入地狱中代其受苦，心不休息，是名庄严精进。（三界者，欲界、色界、无色界也。） 〔二、摄善法精进〕，谓菩萨既修六度梵行，不为烦恼恶业邪见之所倾动，摄持世间、出世间一切善法，心不放逸，是名摄善法精进。（六度者，一布施、二持戒、三忍辱、四精进、五禅定、六智慧也。） 〔三、利益众生精进〕，谓菩萨於一切时，修习圣道，利益一切众生，以种种法而化导之，咸使断灭恶因，成就善果；虽历尘劫，心不疲倦，是名利益众生精进。［出佛地论］ 缘即缘系，慈即爱念。盖言菩萨常以大慈之心，缘念一切众生，令其皆得安隐快乐，故名缘慈也。 〔一、有情缘慈〕，有情缘慈，亦名众生缘慈。谓菩萨以平等智，观一切众生，犹如赤子，运大慈心而弘济之，令其皆得安乐，是名有情缘慈。 〔二、法缘慈〕，谓菩萨以平等智，观一切法皆从因缘和合而生，了无自性。虽无自性，而能运大慈心以弘济之，令其皆得安乐，是名法缘慈。 〔三、无缘慈〕，谓菩萨以平等智，无心攀缘一切众生，而於一切众生自然获益，故辅行云：运此慈悲，遍覆法界，故能任运拔苦，自然与乐，是名无缘慈。［出大乘庄严经论］ 〔一、愿胜勇猛〕，愿即誓愿。谓初修行之时，须发四弘誓愿，发大勇猛，成佛菩提，广化有情，知胜功德，是名愿胜勇猛。（四弘誓者，众生无边誓愿度，烦恼无数誓愿断，法门无量誓愿学，佛道无上誓愿成也。梵语菩提，华言道。） 〔二、行胜勇猛〕，行即所修之行，谓至心学道，能行妙行，发大勇猛，决趣菩提，是名行胜勇猛。 〔三、果胜勇猛〕，果即修因所感之果。谓一心精进，修诸妙行，发大勇猛，决求成佛，於彼之时，与一切佛平等无二，是名果胜勇猛。［出显扬圣教论］ 〔一、圣言所摄〕，谓修行之人，於如来及诸弟子所说正法，当依凭正义，信解修习，遵崇圣制，不敢违越，是名圣言所摄。 〔二、对治杂染〕，谓修行之人，修善去恶，必有对治之法。如心散乱，则以禅定之法治之也；如心贪染，则以不净观法治之。乃能息妄归真，得入正道，是名对治杂染。 〔三、不违法相〕，谓修行之人，於如来所说正教，当遵其法相，如理思修，精进一心，不敢违背，是名不违法相。［出五蕴论］ 〔一、显色〕，显即明显，色即质碍之色，谓青黄赤白、光影明暗、烟云、尘雾、虚空等色，明显可见，故名显色。 〔二、形色〕，形即形相，谓长短方圆、□细高下，若正不正，皆有形相，故名形色。 〔三、表色〕，表，显也、对也，谓行住坐卧，取舍屈伸，虽是所行之事，而有表对，显然可见，故名表色。
［出阿毗昙论］ 〔一、可见有对色〕，可见有对色者，即一切色尘也。谓世间之色，眼则可见，有对於眼故也。 〔二、不可见有对色〕，不可见有对色者，即五根、四尘也。谓眼识不可见而能对色，耳识不可见而能对声，鼻识不可见而能对香，舌识不可见而能对味，身识不可见而能对触，皆言胜义根也。四尘，即声香味触也；此四亦不可见，而有对於耳鼻舌身故也。 〔三、不可见无对色〕，不可见无对色者，即无表色也。谓意识缘於过去所见之境，名为落谢五尘。虽於意识分别明了，皆不可见，亦无表对故也。（五尘者，色尘、声尘、香尘、味尘、触尘也。）［出止观义例］ 三种观法者，谓修行用观之法也。前托事、附法二种，乃是天台智者大师讲法华经时，为座下听众，有修观行者，随历一事，皆以观法表对，令其修习，名托事观；或遇一切法相处，亦附彼法相立其观法，令其修习，名附法观。后之一种，专约行门。复说摩诃止观，兼明诸经所有行法，名约行观。故有三种之不同也。 〔一、托事观法〕，谓托王舍、耆□崛山等事而为观也。名从事立，借事为观，以导执情，故名托事观。（王舍等事，表对观法者，王表心王，舍表五阴舍，即是令观五阴也。梵语耆□崛，华言灵鹫。若表对者，灵表心王，鹫表受想行，山表色阴，亦是令观五阴也。） 〔二、附法观法〕，谓附四谛等法，入一念心，以为观法，故名附法观。（四谛者，苦谛、集谛、灭谛、道谛也。） 〔三、约行观法〕，谓专约行门而修观也。故止观义例云：唯於万境观一心，万境虽殊，妙观理一，故名约行观。［出法华忏仪］ 谓修习法华三昧，於三七日中，一心精进，有三种证相之不同者，盖由所修之人根性之有异也。（梵语三昧，华言正定。） 〔一、下根证相〕，谓行人於三七日中，获得戒根清净，就中所证之相，亦有三品不同。若於三七日中，或得灵异好梦，或觉诸根明净，四大轻利，道心勇发，是下品戒根渐净之相。若於三七日内，行道坐禅之中，忽见光华净色，闻妙香气及微妙音声称赞，身心庆悦，得法喜乐，即是中品戒根净相。若於三七日中，身心寂净，或自见其身著净法服，威仪齐整，身相端严，信心开发，得法喜乐，无所怖畏，即是上品戒根净相。如是三品，总为下根行者所证之相。 〔二、中根证相〕，谓行人於禅定中，所得定根清净，就中所证之相，亦有三品不同。若於坐禅之时，忽觉身心澄静，发诸禅定，觉观分明，喜乐一心，即是下品定根净相。若於坐禅之时，身心安定，觉出入息长短细微，遍身毛孔出入无阂；或见自身诸不净相，因发禅定，身心快乐，寂然正受，即是中品定根净相。若於坐禅之时，身心安静，缘自五阴之身，即觉无常苦空梦幻不实，乃至一切诸法不生不灭，犹如虚空，寂静无为；厌离世间，悯念一切，即是上品定根净相。此之三品，总为中根行者所证之相。（五阴者，色阴、受阴、想阴、行阴、识阴也。） 〔三、上根证相〕，谓行人於禅定中，所得慧根清净，就中所证之相，亦有三品不同。若於行坐念诵之中，忽觉身心如云如影，梦幻不实，因此觉心，则发智慧，了达诸法无有障碍，於诸经论，随义解释，难问无滞，即是下品慧根法相。若於行坐诵念之中，身心寂然，犹如虚空，於正慧中，面见普贤菩萨，与无量菩萨而自围绕，悉现其前，於是得大智慧，於诸佛所说之法，通达妙义，说无穷尽，即是中品慧根证相。若於行坐念诵之中，身心豁然清净，入深禅定，觉慧分明，得无碍总持，获六根清净，开佛知见，入菩萨位，即是上品慧根证相。此之三品，总为上根行者所证之相。（六根者，眼根、耳根、鼻根、舌根、身根、意根也。）［出大乘五蕴论］ 身即聚集之义。瑜伽师地论云：佛、菩萨是能说者，语是能说相，名句文身是所说相，声名句文和合，即为此方能诠之教体也。 〔一、名身〕，名即名字。楞伽经云：名身者，谓依事立名；盖一名非身，众名连合，方名为身。又唯识论云：名诠自性，是为名身。（名诠自性者，谓诸法自性，由名而诠显也。） 〔二、句身〕，句即句逗，逗止也、住也。大智度论云：天竺语法，众语和合成句。如菩为一字，提为一字，是二不合，则不成语；若二和合，名为菩提。又唯识论云：句诠差别，是为句身。（句诠差别者，谓诸法差别之相，由句而诠显也。） 〔三、文身〕，文即文字，为名句二法所依。故唯识论云：文即是字，为二所依。又楞伽经：名为字身，谓声相有长短，音韵有高下，是为文身。［出瑜伽大教王经］ 〔一、我慢重障〕，谓我慢贡高，邪见执蔽，不能下心敬事诸佛菩萨师僧父母，及不能学如来正法，是名我慢重障。 〔二、嫉妒重障〕，谓妒贤嫉能，自是他非，见人修善反生嫉妒，而不能学如来正法，是名嫉妒重障。 〔三、贪欲重障〕，谓多贪多欲，懒惰睡眠，掉举破戒，亦不能学如来正法，是名贪欲重障。（掉者，动也。）［出释禅波罗蜜次第法门］ 魔能现诸形相，恼乱行人，障蔽禅定；若不预善分别，以祛除之，则使魔得其便，身心恐怖，有妨精进，而道业难成矣。 〔一、精媚鬼〕，谓精神变化厌媚於人也。以十二时中子鼠、丑牛等兽为种种相，或作少男少女，老宿之形，及可畏等相，恼乱行人，各当其时而来。善须别识。若多卯时来者，必是狐兔之类，说其名字，精媚即散。余时之来者，类此可知。呼其名字，即皆消灭也。 〔二、[情-青+阜]惕鬼〕（[情-青+阜]音堆，惕音剔。）[情-青+阜]惕即恶夜叉。摩诃止观云：拘那含佛末法之时，有一比丘，好恼乱众僧，为众摈出，遂发恶誓，常恼坐禅之人。此鬼亦作种种形貌，或如虫类缘人头面钻刺之状，或抱持於人，或复言说音声喧闹，及作诸兽之形来恼行人，应即觉知，一心闭目，阴而骂之。作是言：我今识汝，汝是阎浮提中，食火嗅香等辈，喜破戒种。我今持戒，终不畏汝。兼诵戒律以除却之。彼鬼即便退去，无能恼乱也。（梵语夜叉，华言勇健。梵语摩诃，华言大。拘那含，梵语具云拘那含牟尼，华言金寂。梵语比丘，华言乞士。梵语阎浮提，华言胜金洲。） 〔三、魔罗鬼〕，梵语魔罗，华言能夺命。以能夺行人智慧之命故也。此鬼多作三种形相，恼乱行人。一、违情之事，即丑色恶声等可畏五尘，及虎狼师子罗刹等类；二、顺情之事，即美色娇声，可爱五尘，及父母等形相之类；三、非违非顺之事，即寻常所见五尘等类。以上三事，或令怖畏，或令爱著，皆能动乱行人之心，而使禅定不得发也。（五尘者，色尘、声尘、香尘、味尘、触尘也。）［出婆沙论并阿毗达磨品类足论］ 论云：若迷心不迷色，则合色开心，数为五蕴；若迷色不迷心，则合心开色，数为十二入；若心色俱迷，则心色各开，数为十八界。如此开合说者，为令众生於所迷处，委细而观，故有三科不同焉。 〔一、五蕴〕（亦名五阴。）蕴，积聚也。谓积聚色受想行识五法以成身也。如来为迷心偏重者，合眼耳鼻舌身五根，但名为色；开意之一根，为受想行识，令其细观於心，是为合色开心，故说五蕴也。 〔二、十二入〕，入，涉入也。谓六根、六尘互相涉入也。如来为迷色偏重者，开色为眼耳鼻舌身，及以色声香味触合受想行识四种心法，但名为意。意之所对，唯一法尘。令其细观於色，是为开色合心，故说为十二入也。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔三、十八界〕，界，即界限，亦隔别之义。谓此十八界，各有别体，义无混滥也。如来为色、心俱迷者，开为六根、六尘、六识，令其一一细观，是为心、色俱开，故说为十八界也。（六识者，眼识、耳识、鼻识、舌识、身识、意识也。）［出金刚经刊定记］ 〔一、我空〕，谓於五蕴之法，强立主宰，名为我执。若推求色受想行识之五法，皆无自性，不见我体，是名我空。（五蕴者，色蕴、受蕴、想蕴、行蕴、识蕴也。） 〔二、法空〕，谓於五蕴之法，计为实有，名为法执。若推求五蕴之法，如幻如化，皆从缘生，无有自性，是名法空。 〔三、俱空〕，谓我、法二执既遣，能空之空亦除，空、执两亡，方契本性，是名俱空。［出宗镜录］ 等流者，等即平等；流即流类也。 〔一、真等流〕，谓善性、恶性、无记性为因，所引善、恶、无记同类之果；果与因性真实是同，故名真等流。 〔二、假等流〕，谓前世杀生，令他命短；故感今世自亦短命，有相似义，假名等流，故名假等流。 〔三、分位等流〕，谓眼等诸识，各随自类转变。如眼识乃至身识，皆从第八种子识而生；对於色等诸尘，名等流果。若第六识从种子识而生起诸分别，亦名等流果。而识与尘分位各同，故名分位等流。（种子识即藏识也。等流果者，谓眼识与色尘乃至身识与触尘各为等流，而识与尘皆名果也。第六识即意识也。）［出翻译名义］ 三类境者，谓第八阿赖耶识，缘三种境，种子、根身即内境也，器世间即外境也。（梵语阿赖耶，华言藏识。） 〔一、种子境〕，谓第八识能遍任持世间、出世间诸法种子，故名种子境。 〔二、根身境〕，谓第八识觉明能了之心，发起内外尘劳之相，於一圆湛，析出根尘，聚内四大而为身分，故名根身境。（四大者，地大、水大、火大、风大也。） 〔三、器世间境〕，世界如器，名器世间。谓从第八识转相而成现相，即有山河大地等境界，故名器世间境。［出起信论］ 三细者，即根本无明之惑也。因对六□，故名三细。（六□者，智相、相续相、执取相、计名字相、起业相、业系苦相也。） 〔一、业相〕，业相者，即从真起妄，初动之相也。然本觉心源，离念寂静，因无明故，觉成不觉，遂成业相。故起信论云：以依不觉故，心动，说名为业。是也。 〔二、见相〕，见相者，见初动之相也，亦名转相。谓依初动业识，转成能见之相也。 〔三、境界相〕，境界相者，即转相，分别初动之境界也，亦名现相。由前转相则境界妄现也。［出法华玄义］ 如来一代所说诸经之内，无不具此教、行、理三。无不以别而契於通，以通而应於别；通则通於诸经，别则别有所以。故教有通别，依教明行；行有通别，从行显理；理有通别也。 〔一、教经通别〕，教即圣人对机所说一切言教也。夫教本应机，机宜不同；部部别异，故名教别；诸部虽异，通是佛说，故名教通。所谓从缘故教别，从说故教通也。（部部者，经教部类也。） 〔二、行经通别〕，行即依教修行，亦进趣之义也。泥洹真法宝，众生以种种门入，教既为门不同，行则所入亦异，所入之门虽异，所契之理则同。所谓从能契故行别，从所契故行通也。（梵语泥洹，亦云涅盘，华言灭度。） 〔三、理经通别〕，理即一切言教所诠之义理也，理则不二，名字非一，故智论云：般若是一法，佛说种种名。如或言实相，或言法界等。名异故别，理一故通；所谓理从名故别，名从理故通也。［出四教仪集注］ 结，即见惑。众生由此见惑结缚，不能出离生死。声闻之人，断此惑尽，即证初须陀洹果，故名初果三结。（梵语须陀洹，华言预流，谓预入圣道法流也。） 〔一、身见结〕，谓众生於五阴等法中，妄计为身，强立主宰，恒起我见，是名身见结。（五阴者，色阴、受阴、想阴、行阴、识阴也。） 〔二、戒取结〕，谓外道之人，於非戒中谬以为戒，取以进行，如鸡狗戒等，是名戒取结。（鸡狗戒者，谓外道计自身前世从鸡中来，即便独立等；或计从狗中来，即便□粪秽等是也。） 〔三、疑结〕，谓迷心背理，而於正法犹豫不决，不能深信，是名疑结。谓伊沙□罗山，树提□罗山，二山中间，有水，广二万由旬，其水生诸杂华，互相照触，日光为之生冷。［出稽古略］ 中天竺国王名迦胜，问婆舍斯多尊者曰：此苑有泉，热不可探，未知何缘所致？愿为决之。尊者曰：此为汤泉，有三缘所致。 〔一、神业〕，谓神不守其道，妄作祸福，以取飨祀，恶业贯盈，使其煎灼此泉，以偿滥祭。 〔二、鬼业〕，谓鬼方出罪所，游於人间，以余业力，煎灼此泉，以偿宿债。 〔三、热石〕，谓热石其色如金，其性常炎，故其出泉如汤。［出华严孔目］ 〔一、贪缚〕，引取之心，名为贪。谓众生於五尘可意之境，贪染生著，起诸惑业，因被缠系，不得解脱，故名贪缚。（五尘者，色尘、声尘、香尘、味尘、触尘也。） 〔二、□缚〕，忿怒之心，名为□。谓众生於五尘违意之境，忿怒生□，起诸惑业，因被缠缚，不得解脱，故名□缚。 〔三、痴缚〕，迷惑之心，名为痴。谓众生於一切事理之法，无所明了，妄生邪见，起诸邪行，缠绵不息，故名痴缚。［出显宗论］ 〔一、正性定聚〕，谓断贪□痴等，烦恼皆尽，心无邪伪，此性决定，聚集不散，是名正性定聚。 〔二、邪性定聚〕，谓四恶趣及一切边邪等见，不信正法，皆名邪性。此性决定，聚集不散，是名邪性定聚。（四恶趣者，修罗趣、饿鬼趣、畜生趣、地狱趣也。） 〔三、不定性聚〕，谓此性或可为邪，或可为正，定非一向，是名不定性聚。［出菩萨戒义疏并法苑珠林］ 聚，集也。戒，禁戒也。此三种戒，能摄一切大乘诸戒，故名三聚戒。法苑珠林云：大圣度人，功唯在戒。庄严论云：初律仪戒以禁防为体，后摄善、摄生二戒，以勤勇为体。 〔一、摄律仪戒〕，摄律仪戒者，谓一切律仪，无不聚摄也。律即法律，是禁止之义；仪即仪式，是轨范之义。法苑珠林云：摄律仪者，要唯有四：一者不得为利养故，自赞毁他。二者不得故悭，不施前人。（即外人也。）三者不得□心打骂众生。四者不得谤大乘经典。持此四法，无恶不离，故名摄律仪戒。 〔二、摄善法戒〕，摄善法戒者，所行之行，能摄一切善法也。谓身口意所作善法及闻思修三慧，布施等六度之法，无不聚摄，故名摄善法戒。（三慧者，一闻慧，谓闻法而生智慧也；二思慧，谓思惟而生智慧也；三修慧，谓修习而生智慧也。六度者，一布施、二持戒、三忍辱、四精进、五禅定、六智慧也。） 〔三、摄众生戒〕，摄众生戒者，谓能摄受一切众生也。能摄之行，即是慈悲喜舍。慈名爱念，能与众生乐故；悲名怜愍，能拔众生苦故；喜名喜庆，庆一切众生离苦得乐故；舍名无憎无爱，常念众生，同得无憎无爱故。以此等法，摄诸众生也。［出瑜伽师地论］ 〔一、增上戒学〕，谓具足受持大小乘戒，制伏过非，成就威仪，於诸戒法而能增胜，是名增上戒学。 〔二、增上心学〕，谓能舍欲界诸不善法，得入初禅，乃至入第四禅，於诸定心而能增胜，是名增上心学。（初禅、四禅，即色界天也。） 〔三、增上慧学〕，谓於四圣谛等法，如实能知，是名增上慧学。（四圣谛者，苦圣谛、集圣谛、灭圣谛、道圣谛也。）［出显扬圣教论］ 〔一、遍计自性〕，谓众生迷惑，不了诸法本空，妄於我身及一切法，周遍计度，一一执为实有，故名遍计自性。 〔二、依他自性〕，谓所有诸法，皆依众缘相应而起，都无自性，唯是虚妄，故名依他自性。 〔三、圆成自性〕，谓真如自性，不迁不变，圆满成就，故名圆成自性。［出金光明经玄义］ 梵语般若，华言智慧。此三般若体是圆常大觉也。即此一觉，有三种德，故名三般若。 〔一、实相般若〕，谓本觉之体，非寂非照，离虚妄相，名为实相，即一切种智也。（非寂非照者，寂谓寂静，照谓照明，寂照皆言非者，用遮二边，以显中道实相之德也。一切种智者，谓知一切诸佛之道，知一切众生之因种也。） 〔二、观照般若〕，谓观照之德，非照而照，了法无相，名为观照，即一切智也。（非照而照者，照谓照明，谓理本非照，因观而照，以显观照之德也。一切智者，谓能知一切内法内名，一切外法外名也。） 〔三、方便般若〕，方便，犹善巧也。谓方便之德，非寂而寂，善巧分别诸法，名为方便，即道种智也。（非寂而寂者，寂谓寂静，以寂静故，了一切法皆从因缘而生，性本空寂，以显方便之德也。道种智者，谓能用诸佛一切道法，发起一切众生善种故也。）［出析玄记］ 〔一、苦苦〕，谓有漏五阴之身，性常逼迫，名苦。又与苦受相应，即苦上加苦，故名苦苦。（五阴者，色阴、受阴、想阴、行阴、识阴也。） 〔二、坏苦〕，谓乐相坏时，苦相即至，名为坏苦。即乐极悲生是也。 〔三、行苦〕，行苦者，即有漏之法，四相迁流，常不安隐故也。（四相者，生相、住相、异相、灭相也。）［出天台四教仪集注］ 〔一、苦苦对欲界〕，谓三界受生，无非是苦。欲界诸境逼迫，苦中复苦，故云苦苦对欲界。 〔二、坏苦对色界〕，谓乐坏时，苦名为坏苦。如色界天受禅味之乐，报尽还於五道受生死苦，故云坏苦对色界。（五道者，人道、修罗道、饿鬼道、畜生道、地狱道也。） 〔三、行苦对无色界〕，谓虽无苦乐之境，任运心有生灭，名为行苦。如无色界中，虽无质碍之色，而有漏心识自然是苦，故名行苦对无色界。［出法华经文句］ 草即药草也。药草既蒙云雨之润，即得生长，而能遍治众病，变体成仙，以譬五乘之人，既闻法华之教，无漏智慧即得增长，能破无明之惑，开佛知见，故以三草喻之。（五乘者，菩萨乘、缘觉乘、声闻乘、天乘、人乘也。） 〔一、小草〕，小草喻人、天也。谓法雨既沾，无不蒙润，而人、天之机根力微弱，未获大益，故名小草。 〔二、中草〕，中草喻声闻、缘觉也，谓此二乘之人，蒙佛法雨，而於大乘根渐增长，故名中草。 〔三、上草〕，上草喻三藏教菩萨也。谓此菩萨，蒙佛法雨，敷荣郁茂，自他饶益，故名上草。（三藏者，经藏、律藏、论藏也。）［出金光明经玄义］ 梵语菩提，华言道。 〔一、真性菩提〕，真名不伪，性名不改。不伪不改，名为真性。以此真性为道，故名真性菩提。 〔二、实智菩提〕，谓能照真性之智，称理不虚，名为实智。以此实智为道，故名实智菩提。 〔三、方便菩提〕，谓善巧随机，化用自在，名为方便。以此方便为道，故名方便菩提。
［出出生菩提经］ 梵语菩提，华言道。经云：婆罗门白佛言：若已发菩提心，有退失否？佛言：发菩提心已，则无退失。当知有三种菩提。（梵语婆罗门，华言净行。） 〔一、声闻菩提〕，谓声闻之人发菩提心也。经云：若人在於声闻行中，虽已自发菩提之心，而不劝化众生发菩提心，亦不习学大乘经义。以是行故，独得解脱，是名声闻菩提。 〔二、缘觉菩提〕，谓缘觉之人发菩提心也。经云：若人在於缘觉行中，虽已自发菩提之心，而不劝化众生发菩提心，亦不习学大乘经义。以是行故，独得解脱，是名缘觉菩提。 〔三、诸佛菩提〕，谓诸佛於因中发菩提心也。经云：若人自发菩提心已，复能劝诸众生发菩提心，习学大乘法义，自既解脱，亦令众生解脱，是名诸佛菩提。［出翻译名义］ 三藏者，谓经律论，各各含藏一切文理，故皆名藏。 〔一、修多罗藏〕，梵语修多罗，华言契经。契，合也。谓上契诸佛之理，下契众生之机，故名契经也。 〔二、毗柰耶藏〕，梵语毗柰耶，华言律，又云善治。谓能治众生之恶，如世法律则能断决重轻之罪，故名律也。 〔三、阿毗达磨藏〕，梵语阿毗达磨，亦名阿毗昙，华言论。论者，论议也。瑜伽论云：问答决择诸法性相，故名论也。（梵语瑜伽，华言相应。）［出华严经随疏演义钞］ 藏即含藏之义也。谓经律论三各含文理，故名三藏。 〔一、大乘经藏〕，经，法也，常也。谓华严等诸大乘经，唯谈法界中道之理，诠示大乘菩萨修行证果之法，是名大乘经藏。 〔二、大乘律藏〕，律，即法也。谓梵网等经，唯制大乘菩萨所持之戒，是名大乘律藏。 〔三、大乘论藏〕，论即论议。谓起信等论，唯决择诠辩大乘菩萨修证之法，是名大乘论藏。［出天台四教仪集注］ 〔一、小乘经藏〕，谓阿含等经，唯谈真空寂灭之理，诠示声闻、缘觉修行证果之法，是名小乘经藏。（梵语阿含，华言无比法。） 〔二、小乘律藏〕，谓四分等律，唯制小乘之人，即声闻、缘觉所持之戒，是名小乘律藏。（四分者，一比丘法、二比丘尼法、三受戒法、四灭诤法也。） 〔三、小乘论藏〕，谓俱舍等论，唯决择诠辩小乘声闻、缘觉修证之法，是名小乘论藏。（梵语俱舍，华言藏，谓有包含摄持之义也。）［出四教义］ 三藏，经律论也。三学，戒定慧也。三藏诠三学者，诠，具也，谓三藏具说三学之事理也。 〔一、经诠定学〕，谓阿含等经所明，皆是安心之法，依此摄心即不散乱。又佛凡说经，必先入定，故云经诠定学。（梵语阿含，华言无比法。） 〔二、律诠戒学〕，谓毗尼律藏，因事制戒，专用防止身口恶法。又戒是所诠之行，律是能诠之教，故云律诠戒学。（梵语毗尼，华言善治，又言灭。） 〔三、论诠慧学〕，谓阿毗昙等论，决择辩论一切法义，皆以智慧分别，故云论诠慧学。（梵语阿毗昙，华言无比法。）［亦名三种业，出大智度论并王法念处经］ 〔一、福行〕，谓因修十善等福报，生欲界天上人间及阿修罗，享福受乐，故名福行。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。梵语阿修罗，华言无酒。） 〔二、罪行〕，谓因作五逆、十恶等罪报，生畜生、饿鬼、地狱，责罪受苦，故名罪行。（五逆者，一杀父母、二破和合僧、三出佛身血、四杀阿罗汉、五破羯磨僧也。十恶者，杀生、偷盗、邪淫、妄语、两舌、恶口、绮语、贪欲、□恚、邪见也。） 〔三、无动行〕（亦名不动行。）谓修世间禅定，报生色界、无色界天，心定不动，故名无动行。［出深密解脱经］ 梵语毗婆舍那，华言观。谓以寂静之慧，观察根尘内外诸法，令三昧成就，进趣菩提，故行有三焉。（根者，即眼耳鼻舌身意之六根也。尘者，即色声香味触法之六尘也。梵语三昧，华言正定。梵语菩提，华言道。） 〔一、相〕，相即观境也。谓修观之时，於此心观之中，分别了知三昧境界之相，如净明镜，照彻一切影像，了了分明也。 〔二、修行〕，修行者，谓既了知观法之相，则善能修习一切妙行，无有过失也。 〔三、观〕，观者，观察也。谓修观之时，於一一观法中，善能观察一一法相，而不证彼小乘寂灭解脱，直趣无上菩提也。（梵语菩提，华言道。）［出翻译名义］ 〔一、僧伽梨〕，梵语僧伽梨，华言合，又云重；谓割之而合成也。义净法师云：梵语僧伽胝，华言重复衣。宣律师云：此三衣名，皆无正翻。今以义译之：大衣名杂碎衣，以条数多故也。若从用为名，则曰入王宫衣，又曰入聚落衣；谓於王宫说法时著，及聚落乞食时著也。萨婆多论云：大衣分三品，九条、十一条、十三条名下品；十五条、十七条、十九条名中品；二十一条、二十三条、二十五条名上品。 〔二、郁多罗僧〕，梵语郁多罗僧，华言上著衣。即七条也。宣律师云：七条名中等衣；若从用为名，则曰入众时衣，礼诵斋讲时著也。 〔三、安陀会〕，梵语安陀会，华言中宿衣。谓宿睡时常近身衣也。宣律师云：五条，名下衣；若从用为名，则曰院内行道杂作衣也。［出宗镜录］ 三种三观者，谓以观观心，不出次第圆融之义，故有三种不同也。 〔一、别相三观〕，别相三观者，即历别观於三谛也。谓若从假入空，但得观真，尚不得观俗，岂得观中道？若从空入假，但得观俗，未得观中道。若入中道正观，方得双照二谛，是名别相三观。（从假入空者，谓观生死之假，入涅盘真空也。观真、观俗、观中道者，真即真空之理，真谛也；俗即诸法宛然，俗谛也；中道，即中谛也。） 〔二、通相三观〕，通相三观者，即於一观中圆解三谛也。谓若从假入空，非但知俗假是空，真谛中道亦通是空；若从空入假，非但知俗假是假，真谛中道亦通是假；若入中道正观，非但知中道是中，俗假真空亦通是中。但以一观当名，解心皆通，是名通相三观。 〔三、一心三观〕，一心三观者，即於一念心而能圆观三谛也。谓观一念心，为从何处来？去至何所？毕竟无有，净若虚空，名空观。能观之观，所观之境，历历分明，名假观。虽历历分明而性常自空，空不定空，假不定假，名中观。即三而一，即一而三，是名一心三观。［出止观辅行］ 南山三观者，即终南山宣律师之所立也。 〔一、性空观〕，性即性分也，谓声闻、缘觉小乘之人，观因缘所生一切诸法，其性本空，皆无有我，常以此理照察自心，故名性空观。（因缘者，六根为因，六尘为缘也。所生一切诸法者，即根尘相对所起诸心法也。） 〔二、相空观〕，相即相状也。谓藏、通二教菩萨，观因缘一切所生诸法，其相本空；但众生情执，妄见种种差别之相。常以此理照察自心，故名相空观。 〔三、唯识观〕，识即心识也。谓别、圆二教大乘菩萨，皆了世间一切外尘诸法，自性清净，本来无实，此理深妙，唯意缘知，故名唯识观。［出圆觉经略疏］ 〔一、奢摩他〕，梵语奢摩他，华言止。止即止寂之义。谓欲求圆觉者，以净觉心，取静为行，而於染净等境，心不妄缘，即是体真止，义当空观。故经云：由寂静故，十方世界诸如来心於中显现，如镜中像。此方便者，名奢摩他。（体真止者，谓体达无明颠倒之妄，即是实相之真也。） 〔二、三摩钵提〕，梵语三摩钵提，华言等持。昏沉掉举皆离曰等，令心专注一境曰持。谓欲求圆觉者，以净觉心，知觉心性及与根尘，皆因幻化而有，遂起幻修以除诸幻，即是方便随缘止，义当假观。故经云：所圆妙行，如土长苗，此方便者，名三摩钵提。（方便随缘止者，谓随缘历境，安心不动也。） 〔三、禅那〕，梵语禅那，华言静虑。静即定，虑即慧也。谓欲求圆觉者，以净觉心，不取幻化及诸静相，便能随顺寂灭境界，即是息二边止，义当中观。故经云：自他身心所不能及，众生寿命皆为浮想，此方便者，名为禅那。（息二边止者，谓不分别生死、涅盘、止息、有无等二边之相也。）［出金光明经玄义］ 谓天台智者大师所立也。观即照了之义。观达一念之心，即具三谛之法也。若观心空，则一切法皆空，即是真谛；若观心假，则一切法皆假，即是俗谛；若观心中，则一切法皆中，即是中谛。此之三观，全由性发，实匪修成。故於一心，宛有三用，所谓一心三观也。 〔一、空观〕，空者，离性离相之谓也。谓观一念之心，不在内，不在外，不在中间，名之为空。由观一念空故，一空一切空，无假、无中而不空，以三观皆能荡相故也。盖空荡见、思之相，假荡尘沙之相，中荡无明之相，三相皆荡，即毕竟空，是名空观。（见、思、尘沙、无明，即三惑也。） 〔二、假观〕，假者，无法不备之谓也。谓观一念之心具足一切诸法，名之为假。由观一念假故，一假一切假，无空无中而不假，以三观皆能立法故也。盖空立真谛之法，假立俗谛之法，中立中谛之法；三法皆立，即为妙假，是名假观。 〔三、中观〕，中即中正，绝二边对待之谓也。谓观一念之心，非空非假，即空即假，名之为中。由观一念中故，一中一切中，无空无假而不中；以三观当处皆能绝待故也。盖言空则空外无法，言假则假外无法，言中则中外无法，三皆绝待，即为圆中，是名中观。［出华严法界观］ 法界三观者，乃帝心尊者依华严经而立也。法界即所观之境，三观即能观之观。此三种观，虽自下升上，渐次深广，然修之者，但一道竖穷，展转圆妙，非初观外别有二三，良以举一即三，全三是一，故也。 〔一、真空观〕，谓非虚妄念虑曰真，非形碍色相曰空。故简情妄以显真性，使见色非实色，举体全是真空。令见空非断空，举体全是真性。如是则能廓情尘，而空色无碍；泯智解，而心境俱融，故名真空观。 〔二、理事无碍观〕，谓性静明体曰理，形相分限曰事。故观广大之理，咸归一尘；即了一尘之色，通遍法界。是则融万象之虚相，全一真之明性。理事交彻，无碍圆融，故名理事无碍观。 〔三、周遍含容观〕，谓无所不在曰周遍，无法不摄曰含容。故观全事之理，随事而一一可见；全理之事，随理而一一可融。是则一多无碍，大小相含，互摄互容，重重无尽，隐显自在，神用不测，真可谓入华严无尽法界之境，故名周遍含容观。［出翻译名义］ 觉有三义：谓自觉、觉他、觉行圆满也。唯妙觉果佛，具足三觉。故华严经云：奇哉大导师，自觉能觉他。是也。 〔一、自觉〕，谓觉知过去未来现在三世一切诸法常无常等，悟性真空，了惑虚妄，功成妙智，道证圆觉，故名自觉。 〔二、觉他〕，谓运无缘慈度诸众生，皆令离生死苦，得涅盘乐，故名觉他。（梵语涅盘，华言灭度。） 〔三、觉行圆满〕，谓三惑净尽，众德悉备，位登妙觉，行满果圆，故名觉行圆满。（三惑者，见、思惑、尘沙惑、无明惑也。）
［出圆觉经疏并起信论］ 〔一、本觉〕，谓一切众生，自性清净，心体本来觉了，离诸妄念，故名本觉。 〔二、始觉〕，谓本觉之体，忽起妄念，而成不觉，今始觉了一切诸法即是真如，平等不二，故名始觉。 〔三、究竟觉〕，究竟即决定终穷之义也。谓能觉了染心之源，究竟终穷，同於本觉，故名究竟觉。三角相者，谓结界之处，其形三角也。以此处水路等三角围绕，或立石种树以为界相也。［出法界次第］ 解脱，即自在之义也。门，即能通之义。谓由此三解脱门，则能通至涅盘，故名三解脱门。（梵语涅盘，华言灭度。） 〔一、空解脱门〕，谓观一切法，皆从因缘和合而生，自性本空，无我、我所，若能如是通达，则於诸法而得自在，故名空解脱门。（我者，众生於五阴身中，强立主宰，名之为我。我所者，众生妄执五阴之身及男女、资生等物，皆名我所。五阴者，色阴、受阴、想阴、行阴、识阴也。） 〔二、无相解脱门〕，谓既知一切法空，故观男女、一异等相，实不可得；若能如是通达诸法无相，即得自在，故名无相解脱门。 〔三、无作解脱门〕，无作，又云无愿。谓若知一切法无相，则於三界无所愿求；若无愿求，则不造作生死之业；若无生死之业，即无果报之苦而得自在，故名无作解脱门。（三界者，欲界、色界、无色界也。）［各出本论］ 〔一、百论〕，僧肇法师云：佛入灭后八百余年，外道纷然，异端竞起，邪辩逼真，殆乱正道。有提婆菩萨乃作斯论，所以防正闲邪，大明於宗极者矣。论有百偈，故名百论。（梵语提婆，华言天，龙树弟子也。） 〔二、中论〕，中论即观论也。僧睿法师云：论有五百偈，龙树菩萨之所造也。以中为名者，照其实也；以论为称者，尽其言也。实非名不悟，故寄中以宣之；言非释不尽，故假论以明之也。盖因修行之人，内心滞惑，或生於倒见，或执於偏悟，故作此论，折之以中道之理，令二边之相，即真俗之不二，故名中论。（二边者，即空、有二边也。真、俗者，即真谛、俗谛也。） 〔三、十二门论〕，十二门论，亦龙树菩萨所造也。而言十二者，总众枝之大数也。门者，开通无滞之称也。论者，欲以穷其源，尽其理也。故始自观因缘门，终至观门，总有十二。其中所明，则有无兼畅，事无不尽，理无不备，故名十二门论。（十二门：因缘门、有无果门、缘门、相门、有无相门、异门、有无门、性门、因果门、作门、三时门、生门也。）［出楞伽经］ 识，即心识也。以心有真有妄，故有三识之不同焉。 〔一、真识〕，真识者，谓自性清净心也。盖第八阿赖耶识，通真通妄，妄即是染，真即是净。今言净分，故名真识也。（梵语阿赖耶，华言藏识，谓能含藏一切善恶种子故也。） 〔二、现识〕，现谓变现，即能生诸法之本也。此言第八识含藏一切善恶种子，变现根身世界，故名现识也。（根身者，眼等诸根也。） 〔三、分别识〕，分别识者，谓於六尘等种种诸境而起分别也。此言由第七末那识，传送第六意识，能起分别，故名分别识也。（六尘者，色尘、声尘、香尘、味尘、触尘、法尘也。梵语末那，华言意，谓能分别思量也。）
［出翻译名义］ 〔一、末那识〕，梵语末那，华言染污意。染污者，谓我痴、我见、我慢、我爱四惑常俱。意者，谓常思虑第八识，度量为我，即第七识也。 〔二、阿赖耶识〕，梵语阿赖耶，华言藏识。谓此识能含藏善恶诸法种子，即第八识也。 〔三、庵摩罗识〕，梵语庵摩罗，华言清净。识，翻译名义云：第八阿赖耶，若至我见永不起位，即舍赖耶之名，别受清净之称，即第九识也。（我见永不起者，谓诸惑净尽也。）［出宗镜录并瑜伽师地论］ 〔一、第八识缘境最广〕，谓此根本识，染净同依，能变能现种子、根身及器世间三种境故，是名缘境最广。（种子者，一切善恶种子也。根身者，眼等诸根也。器世间者，谓世界如器也。） 〔二、第七识缘境最狭〕，谓此识无别体相，但依第八识为因而起，复缘第八识见分而为相分，是名缘境最狭。（见分者，谓能见之识也。相分者，谓分别相状也。） 〔三、第六识缘境广〕，谓此识能缘一切善、不善、无记三性之境，及能分别色心等一切法尘，是名缘境广也。（无记者，谓不善、不恶、无所记录也。）［出华严经随疏演义钞］ 〔一、随自意语〕，谓佛随顺自意，说自所证一实等法，故名随自意语。 〔二、随他意语〕，谓佛一向随顺他机之意，说於方便之法，导引众生，故名随他意语。 〔三、随自他意语〕，谓佛为众生说法，半随自证之意，半随他机之意，名随自他意语。［出法华玄义］ 谛者，谛审也。谓谛审一切法即空、即假、即中；即空是真谛，即假是俗谛，即中是中谛。此三隔历，即是次第三谛；三一无碍，即是圆融三谛。（隔历者，三谛不互融也。次第者，前真、次俗、后中，即别教三谛也。圆融者，举一即三，全三是一，即圆教三谛也。） 〔一、真谛〕，真即真空，泯一切法之谓也。盖诸法本空，众生不了，执之为实，而生妄见。若以空观荡之，则谓实之情自忘；情忘即能离於诸相，诸相若离，则真空之理自然谛了，故名真谛。 〔二、俗谛〕，俗即世俗立一切法之谓也。诸法虽即本空，皆不可得，若以假观照之，则能谛了性具诸法，历历宛然，故名俗谛。 〔三、中谛〕，中即中正，统一切法之谓也。诸法本来不离二边，不即二边；若以中观观之，则能谛了诸法非真非俗，即真即俗，清净洞彻，圆融无碍；即一而三，即三而一，不可思议，故名中谛。
［出仁王护国般若经疏］ 谛即审实之义。谓观世间、出世间一切诸法，不出空与色、心。经云：我以三谛，摄一切法。是也。 〔一、空谛〕，空即虚幻之义，谓谛审一切众生及与世界等法，性相本空，虚假不实，是名空谛。 〔二、色谛〕，色即质碍之义，谓谛审世间众生色身及山河大地种种形相，乃至意识所缘一切境界，皆是色法，是名色谛。 〔三、心谛〕，心谛即第八识心王也。谓众生根身、虚空、世界乃至善恶一切诸法，皆由此心出生，是名心谛。［出仁王护国经疏］ 十住、十行、十回向诸位菩萨皆称贤者，此就别教而论，盖诸位菩萨，但断见、思惑尽，尚有无明惑在，未入圣位，故名贤也。 〔一、十住〕，会理之心，安住不动，名之为住。一发心住、二治地住、三修行住、四生贵住、五具足方便住、六正心住、七不退住、八童真住、九法王子住、十灌顶住。 〔二、十行〕，行即进趣之义。谓行此行，则能进向於果，名之为行。一欢喜行、二饶益行、三无违逆行、四无屈挠行、五无痴乱行、六善现行、七无著行、八难得行、九善法行、十真实行。 〔三、十回向〕，回因向果，名为回向。一救诸众生离众生相回向、二不坏回向、三等一切诸佛回向、四至一切处回向、五无尽功德藏回向、六入一切平等善根回向、七等随顺一切众生回向、八真如相回向、九无缚无著解脱回向、十入法界无量回向。三贤觉异相者，三贤即十住、十行、十回向也。谓菩萨修行证此三贤位，则能觉了心中念念异相分齐也。（异者，变异也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）［出金光明经玄义］ 身即聚集之义，谓聚集诸法而成身也。所谓理法聚名法身，智法聚名报身，功德法聚名应身。（理法聚名法身者，谓聚集法性之法而成此身也。智法聚名报身者，智即能契法性之智，智与法性相合而成此身也。功德法聚名应身者，由智契理，聚集一切功德之法，起用化他，随机应现，而成此身也。） 〔一、法身〕，谓始从初住，显出法性之理，乃至妙觉极果，理聚方圆，是名法身。（初住者，即十住位中初之一住也。妙觉者，自觉觉他，觉行圆满，不可思议，故名妙觉。理聚方圆者，妙觉所证，法性之理方始圆满也。） 〔二、报身〕，谓始从初住，终至妙觉极果，智聚方圆；由智契理，报得此身，故云报身。 〔三、应身〕，谓始从初住，终至妙觉极果，功德法聚方圆，故能随机应现，说种种法，度诸众生，故名应身。［出宗镜录］ 〔一、转根本心得法身〕，根本心者，即第八识，谓善恶诸法，依此出生，故名根本心。此识转时，一切烦恼断灭已尽，即得法身。 〔二、转依本心得报身〕，依本心者，即第七识。谓依於根本而生，故名依本心。此识转时，一切智慧无不具足，即得报身。 〔三、转起事心得化身〕，起事心者，即第六识。谓对六尘之境，能起分别等事，故名起事心。此识转时，则能怜愍一切众生，随类设化，即得化身。（六尘者，色尘、声尘、香尘、味尘、触尘、法尘也。）［亦名三如来，出法华文句］ 〔一、法身，毗卢遮那如来〕，法名可轨，诸佛轨之而得成佛，以法为身，故名法身。梵语毗卢遮那，华言遍一切处。以真如平等性相常然，身土无碍故也。如来者，金刚经云：无所从来，亦无所去，故名如来。是也。 〔二、报身，卢舍那如来〕，修因感报，名之为报。然有自报、他报之别：自报即理智如如，他报即相好无尽，是名报身。梵语卢舍那，华言净满。谓诸惑净尽，众德悉圆。又云光明遍照，谓内以智光照真法界（即自报身也），外以身光照应大机（即他报身也），如来者，转法轮论云：第一义谛名如，正觉名来。是也。（第一义谛者，谓中道之理，无二无别也。） 〔三、应身，释迦牟尼如来〕，智与体冥，能起大用，随机普现，说法利生，故名应身。梵语释迦牟尼，华言能仁寂默。寂默故不住生死，能仁故不住涅盘。如来者，成实论云：乘如实道，来成正觉。是也。（智与体冥者，谓自报之智与法身之体冥合也。梵语涅盘，华言灭度。）［出法华经文句］ 〔一、法身寿量〕，法身者，师轨法性，还以法性为身。此身非色质，亦非心智，强指法性为法身耳。言寿量者，此非报得命根，亦非连持之寿，强指不迁不变，名之为寿。此寿非长量，亦非短量。经云：亦无在世及灭度者，非实非虚，非如非异等。是也。 〔二、报身寿量〕，报身者，以如如智契如如境，以境发智，以智照境，境智冥合，即是报身。言寿量者，境既无量无边，常住不灭；智亦如是。即此智慧名为寿命。经云：我智力如是，久修业所得慧光，照无量寿命无数劫。是也。（如如者，境如即如智，智如即如境，盖言境、智不二也。） 〔三、应身寿量〕，应身者，应同万物为身也。言寿量者，应同连持为寿，应同长短为量也。智与体冥，能起大用。经云：随所应度，处处自说名字不同，年纪大小等。是也。［出华严经随疏演义钞］ 〔一、法身如虚空遍〕，谓法性之身，本体周遍如太虚空，无有障碍，诸佛众生，平等具足，故名法身如虚空遍。 〔二、智身如日光遍〕，智身即自报之身也，谓究竟始觉之智，能遍破无明之暗，显发本有真身，譬如日光，无幽不烛，故名智身如日光遍。 〔三、色身如日影遍〕，色身即应身也，谓究竟始觉之智，契於本觉法身之理，则能从体起用，遍应众机，譬如日光之影，不择高下，随处映现，故名色身如日影遍。［出法华经］ 三车者，车即运载之义。喻三乘之人，各以所乘之法，运出三界，而至涅盘也。（三乘者，菩萨乘、缘觉乘、声闻乘也。三界者，欲界、色界、无色界也。梵语涅盘，华言灭度。） 〔一、羊车〕，羊车者，以羊挽车，故名羊车。喻声闻之人，修四谛行，求出三界，但欲自度，不顾他人。如羊之奔逸，竟不回顾后群，故以羊车喻之。经云：如彼诸子，为求羊车，出於火宅。是也。（四谛者，苦谛、集谛、灭谛、道谛也。） 〔二、鹿车〕，鹿车者，以鹿挽车，故名鹿车。喻缘觉之人，修十二因缘行，求出三界，而略有为他之心，如鹿之驰走，即能回顾后群，故以鹿车喻之。经云：如彼诸子，为求鹿车，出於火宅。是也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死。） 〔三、牛车〕，牛车者，以牛挽车，故名牛车。喻三藏教菩萨之人，修六度行，但欲度人出於三界，而不求自出，如牛之荷负，安耐一切普运，故以牛车喻之。经云：如彼诸子，为求牛车，出於火宅。是也。（三藏者，经藏、律藏、论藏也。六度者，一布施、二持戒、三忍辱、四精进、五禅定、六智慧也。）［出法华经并法华文句］ 三轨弘经者，弘传经教，必须具此三轨。轨即轨范，亦轨则也。盖言弘经者，当以慈悲、忍辱、法空，三法为之范则。故法华文句云：利物以慈悲为首，涉有以忍辱为基，说法以亡我为本；能行三法，庶可自利而利他也。 〔一、慈悲室〕，谓弘经之人，当须具大慈悲，覆护一切众生。以大慈故，则能与众生之乐；以大悲故，则能拔众生之苦。慈悲覆物，喻之如室。故经云：大慈悲为室也。 〔二、忍辱衣〕，谓弘经之人，当行忍辱之行，遮蔽一切众生恶障及烦恼等丑，喻之如衣。故经云：柔和，忍辱衣也。 〔三、法空座〕，谓弘经之人，当了一切法空，亦无我为能说。若安心於空，方能安他。安他安己，喻之如座。故经云：诸法空为座也。［出法华文句］ 三转法轮者，以苦集灭道四谛之法，三番而说，名为三转。世间车轮，则有摧碾之用；佛之说法，则能摧碾众生一切惑业，故名转法轮也。 〔一、示转〕，示即指示，如云此是苦，此是集，此是灭，此是道，是名示转。（苦者，生死逼迫之苦也；集者，积集烦恼惑业也；道者，戒定慧之道也；灭者，涅盘寂灭之乐也。） 〔二、劝转〕，劝，即劝勉也。如云此是苦，汝应知；此是集，汝应断；此是灭，汝应证；此是道，汝应修；是名劝转。 〔三、证转〕，证，验也。谓引己所证，以验之也。如云此是苦，我已知，不复更知；此是集，我已断，不复更断；此是灭，我已证，不复更证；此是道，我已修，不复更修，是名证转。［出金光明经文句］ 轮即车轮，有摧碾之用，以譬如来身业现通、口业说法、意业鉴机，而能摧碾众生烦恼惑业，是故名为三轮也。 〔一、身轮〕，身轮亦名神通轮。谓佛说法，必先现神通，警动众生机情，令生正信也。 〔二、口轮〕，口轮亦名正教轮。谓佛所说之法，无不为令众生翻邪归正，依教修行也。 〔三、意轮〕，意轮亦名记心轮。谓佛说法，先以意轮鉴知众生根器利钝，随宜演说，无有差谬也。［出能断金刚经论］ 谓布施时，体达施者、受者及所施物皆悉本空，则能摧碾执著之相，是名三轮体空。 〔一、施空〕，谓能施之人，体达我身本空，岂有我为能施。既知无我，则无希望福报之心，是名施空。 〔二、受空〕，谓既体达本无我为能施之人，亦无他人为受施之者，是名受空。 〔三、施物空〕，物即资财珍宝等物，谓能体达一切皆空，岂有此物，而为所施，是名施物空。［出分别经］ 〔一、为魔弟子事佛〕，经云：何谓魔弟子事佛？佛言：虽受佛戒，心乐邪业，不信正道，不知有罪恶之报，假名事佛，常与邪俱，是名魔弟子事佛。 〔二、为天人事佛〕，经云：何谓天人事佛？佛言：受持五戒，行於十善，至死不犯，信有罪福，常念正法，是名天人事佛。（五戒者，不杀、不盗、不邪淫、不妄语、不饮酒也。十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。） 〔三、为佛弟子事佛〕，经云：何谓佛弟子事佛？佛言：奉持五戒，广学经法，修习智慧，知三界苦，心不乐著，欲得解脱，行於六度，知死有生，知生有死，不贪身命，不为邪业，是名佛弟子事佛。（三界者，欲界、色界、无色界也。六度者，一布施、二持戒、三忍辱、四精进、五禅定、六智慧也。）［出法华经文句］ 梵语迦叶，华言光波。谓身光炎涌映余光故也。毗婆尸佛时，三人共立刹柱，以是因缘，感报遂为兄弟。（梵语毗婆尸，华言胜观。） 〔一、优楼频螺迦叶〕，梵语优楼频螺，华言木瓜林；谓其居处，近於此林，故以名之。将护四众，供给四事，令无所乏，最为第一。（四众者，一比丘、二比丘尼、三优婆塞、四优婆夷也。四事者，一饮食、二衣服、三卧具、四医药也。） 〔二、伽耶迦叶〕，梵语伽耶，华言城。谓其居家在王舍城南七由旬，故以名之。观了诸法都无所著，教化众生，最为第一。（梵语由旬，华言限量。一由旬，四十里也。） 〔三、那提迦叶〕，梵语那提，华言河。谓其居止近於此河，故以名之。心意寂然，降伏结业，精进修行，最为第一。［出华严经随疏演义钞］ 〔一、菩提广大屈〕，梵语菩提，华言道。谓闻无上菩提广大深远，心便退屈，是名菩提广大屈。 〔二、万行难修屈〕，谓闻布施等波罗蜜多，修之甚难，心便退屈，是名万行难修屈。（梵语波罗蜜多，华言到彼岸。） 〔三、转依难证屈〕，谓闻转烦恼、依菩提，转生死、依涅盘，极难可证，心便退屈，是名转依难证屈。（梵语涅盘，华言灭度。）［出慈悲水忏］ 〔一、火途对□忿〕，火途即地狱道也。谓其处受苦众生，常为镬汤炉炭等热苦所逼，故四解脱经称为火途。盖由众生无慈悲心，常怀□忿，致感斯报。故云火途对□忿。 〔二、刀途对悭贪〕，刀途即饿鬼道也。谓其处受苦众生常受刀杖驱逼等苦，故四解脱经称为刀途，盖由众生无惠施心，常怀悭贪，致感斯报。故云刀途对悭贪。 〔三、血途对愚痴〕，血途即畜生道也。谓其处受苦众生，强者伏弱，互相吞□，饮血食肉。故四解脱经称为血途，盖因众生无智慧心，愚痴不了，致感斯报。故云血途对愚痴。［出华严经疏］ 〔一、报得通力〕，谓三界诸天，皆有五种神通，乃至鬼神亦有小通。虽则胜劣不同，俱能变现无碍，此之神通，乃由果报自然感得，是名报得通力。（三界者，欲界、色界、无色界也。五通者，天眼通、天耳通、他心通、宿命通、如意通也。） 〔二、修得通力〕，谓声闻、缘觉、菩萨等，由修戒定慧，功行成就之时，发得六种神通，变现自在，隐显莫测。此之神通，由修而得，是名修得通力。（六通者，於前五通加漏尽一通也。） 〔三、变化通力〕，谓佛、菩萨以神通力，则能种种变现，乃至现诸身相，或胜或劣；现诸国土，或净或秽等，是名变化通力。［出金光明经玄义］ 道即能通之义。谓三道更互相通。从烦恼通至业，从业通至苦，从苦复通至烦恼，展转相通，生死不绝，故名三道。 〔一、苦道〕，苦即生死之苦也。谓三界六道众生，生而复死，死已还生，故名苦道，（三界者，欲界、色界、无色界也。六道者，天道、人道、修罗道、饿鬼道、畜生道、地狱道也。） 〔二、烦恼道〕，昏烦之法，恼乱心神，即见、思等惑也。谓由此烦恼为因，致感生死之果，故名烦恼道。 〔三、业道〕，业即身口所作善、恶业行也。谓由此诸业为因，致感生死之果，故名业道。［出天台四教仪集注］ 〔一、见道〕，谓声闻因断三界见惑，见真谛理，故名见道。即初果，须陀洹也。（三界者，欲界、色界、无色界也。见惑者，意根对法尘起诸分别，曰见惑。梵语须陀洹，华言预流。谓预入圣道法流也。） 〔二、修道〕，谓声闻得初果已，复缘真谛之理，断欲界九品思惑，名为修道。即二果斯陀含、三果阿那含也。（思惑者，五根对五尘，起贪染心口思。九品者，於上中下三品，每一品中又分三品，名为九品。梵语斯陀含，华言一来；谓来欲界一番受生也。梵语阿那含，华言不来，谓不来欲界受生也。） 〔三、无学道〕，谓声闻断三界见、思惑尽，真谛之理究竟，无法可学，故名无学。即第四果阿罗汉也。（梵语阿罗汉，华言无学。）［出宗镜录］ 〔一、现量〕，现即显现，量即量度，是楷定之义也。谓眼识乃至身识，对於显现五尘之境，而能度量楷定法之自相，不错谬故，是名现量。（五尘者，色尘、声尘、香尘、味尘、触尘也。） 〔二、比量〕，比即比类，谓以比类量度，而知有故。如远见烟，知彼有火，是名比量。 〔三、圣教量〕，谓於圣人所说现量、比量之言教，皆不相违，定可信受，是名圣教量。［出翻译名义］ 梵语由旬，亦云逾缮那，华言限量。业疏云：乃是轮王巡狩一停之舍，犹如此方馆驿也。大智度论明由旬有三种，故名由旬三量。 〔一、上者八十里〕，谓其中边山川平易，故量为八十里也。 〔二、中者六十里〕，谓其中边山川稍险，故量为六十里也。 〔三、下者四十里〕，谓其中边山川险阻，故量为四十里也。［出摩诃僧只律］ 〔一、衣长物〕，衣长物者，谓出家之人，若依佛制，但许畜三衣；三衣之外，若更再有，即名余长物也。 〔二、钵长物〕，钵长物者，谓出家之人，若依佛制，但许畜一钵；一钵之外，若更再有，即名余长物也。 〔三、药长物〕，药长物者，谓出家之人，若依佛制，有诸疾病，则许服药调治；若病已瘥，更再畜者，即名余长物也。谓如来次从然灯佛至毗婆尸佛，值七万七千佛，名第三阿僧只。（梵语毗婆尸，亦名维卫，华言胜观。）［出天台四教仪］ 梵语阿僧只劫，华言无数时。此三僧只，且约释迦如来修菩萨道时以论分限也。俱舍论问云：既云无数，何复言三？答曰：言无数者，显不可数，非无数也。（梵语释迦，华言能仁。） 〔初阿僧只〕，谓如来始从古释迦佛至尸弃佛，值七万五千佛，名初阿僧只。（大论云：释迦文佛先世作瓦师，名大光明。尔时有佛，名释迦文，到瓦师舍寄宿；瓦师以草座、灯明、石蜜浆三事奉佛。发愿云：我於当来作佛，如今佛名无异。故今作佛，亦号释迦文也。梵语尸弃，又云式弃，华言火。） 〔二阿僧只〕，谓如来次从尸弃佛至然灯佛，值七万六千佛，名第二阿僧只。（然灯佛者，大论云：佛初生时，身光如灯，后至成佛，遂名然灯。彼时释迦佛号曰儒童，以五茎莲华献佛，及礼佛足，见地污湿，即解鹿皮衣覆之，掩泥不足，乃解发覆地，令佛蹈而过之。佛因记曰：汝自此后九十一劫，劫号为贤，汝当作佛，号释迦文。） 〔三阿僧只〕，谓如来次从然灯佛至毗婆尸佛，值七万七千佛，名第三阿僧只。（梵语毗婆尸，亦名维卫，华言胜观。）［出大智度论］ 梵语陀罗尼，华言能持。谓於一切善法能持，令不散不失也。又翻总持，谓持善不失，持恶不生也。 〔一、闻持陀罗尼〕，谓得此陀罗尼者，於一切语言诸法，耳之所闻，皆不忘失，是名闻持陀罗尼。 〔二、分别陀罗尼〕，谓得此陀罗尼者，於一切众生，一切诸法，分别不错，是名分别陀罗尼。 〔三、入音声陀罗尼〕，谓得此陀罗尼者，闻一切众生恶言骂詈，心不憎恨，闻一切众生善言赞叹，心不摇动，是名入音声陀罗尼。［出华严经疏并演义钞］ 三际时者，西域一岁分为三际，即热时、雨时、寒时也。 〔一、热际时〕，西域记云：从正月十六日至五月十五日为热时也。 〔二、雨际时〕，谓从五月十六日至九月十五日为雨时也。 〔三、寒际时〕，谓从九月十六日至正月十五日为寒时也。［出华严经随疏演义钞］ 谓昏烦恼乱之法，长时随逐不舍，故名随烦恼。 〔一、小随烦恼〕，谓忿、恨、覆、恼、嫉、悭、诳、谄、□、害十种，各别而起行位局故，是名小随烦恼。 〔二、中随烦恼〕，谓无惭、无愧二种俱生，非各别起，行通前之忿恨覆恼等，唯遍在不善法中，是名中随烦恼。 〔三、大随烦恼〕，谓掉举、昏沉、不信、懈怠、放逸、散乱、不正、失念八种，得俱生故，不可名小；染皆遍故，不得名中。二义既殊，故名大随烦恼。［出涅盘经］ 障，蔽也。谓诸众生被惑业障蔽，不见正道，善心不能生起，故名障也。 〔一、烦恼障〕，昏烦之法，恼乱心神，故名烦恼。谓贪欲、□恚、愚痴等惑，障蔽正道，是名烦恼障。 〔二、业障〕，业即业行，谓由贪□痴起身口意，造作五无间重恶之业，障蔽正道，是名业障。（五无间业者，一杀父、二杀母、三杀阿罗汉、四出佛身血、五破和合僧也。） 〔三、报障〕，报即果报。谓由烦恼惑业，生在地狱、畜生、饿鬼诸趣，因此障蔽正道，是名报障。
［出华严孔目］ 〔一、皮烦恼障〕，即三界中思惑也。谓贪□痴等烦恼，对外六尘而起，如皮在身外，故名皮烦恼障。（三界者，欲界、色界、无色界也。思惑者，於一切法起贪爱心也。六尘者，色尘、声尘、香尘、味尘、触尘、法尘也。） 〔二、肉烦恼障〕，即三界中见惑也。谓断常有无等见，皆属内心分别。如肉在皮内，故名肉烦恼障。 〔三、心烦恼障〕，即根本无明惑也。谓此无明之惑，由迷真心，逐妄而起，故名心烦恼障。［出释禅波罗蜜次第法门］ 〔一、沉昏暗蔽障〕，谓行人修定之时，沉昏瞪瞢，无所别知，由是障诸禅定，不得开发，名为沉昏暗蔽障。 〔二、恶念思惟障〕，谓行人修定之时，虽不沉昏，而恶念忽起，欲毁禁戒，作诸不善等事，因是障诸禅定，不得开发，是为恶念思惟障。 〔三、境界逼迫障〕，谓行人修定之时，虽无如上沉昏、恶念等事，而身或卒痛，魔恼竞起；或自见身陷入於地，火来烧身；高崖坠落，猛虎奔逐；乃至罗刹诸恶相现，逼恼行人，令生惊怖，障诸禅定，是名境界逼迫障。［出瑜伽师地论］ 〔一、外障〕，谓此饿鬼，常受饥渴，皮肉血脉皆悉枯槁，头发□乱，其面黯黑，唇口干焦，常以其舌自舐口面，□惶驰走，处处求食，所到泉池，便见其水变成脓血，自不欲饮。如是等鬼，由外障碍饮食，是名外障。 〔二、内障〕，谓此饿鬼，咽或如针，口或如炬，其腹宽大。由此因缘，纵得饮食，不能□饮。如是等鬼，由内障碍饮食，是名内障。 〔三、无障〕，谓有饿鬼，名猛焰□，虽於饮食无有障碍，然随所饮□之物，皆被烧然，变成火炭；由此因缘，饥渴大苦，是名无障。［出宗镜录］ 〔一、心颠倒〕，心即根尘相对所起一念之心。谓心为群妄之原，起惑之始。因迷自性清净之心，种种分别，起诸颠倒，是名心颠倒。（根者，眼耳鼻舌身意六根也。尘者，色声香味触法六尘也。） 〔二、见颠倒〕，谓眼是诸见之本，由不了外尘之境皆悉虚幻，是以妄生执取，起诸颠倒，是名见颠倒。 〔三、想颠倒〕，谓想取六尘之想也。由不了六尘过患，伤失善根，以妄生缘想，起诸颠倒，是名想颠倒。（六尘者，色尘、声尘、香尘、味尘、触尘、法尘也。）上叹者，谓才德兼备，言行可则，为在上者所叹服也。本觉妙心，即诸佛本然觉了妙明真心也。谓菩萨极证寂灭，十方圆明，体同诸佛。故能起同体大慈，与众生乐。显应十方，现身说法，圣凡等度，有愿必从，是为殊胜。上品亲谓己之父母师长也。上品冤谓曾害己之父母师长者也。谓菩萨之人，虽亦用体空之智，观十二因缘生灭，了悟非生非灭，而能顿断见、思习气。以由能观之智，比於缘觉复胜，故所证真空之理最深，是名上智观故得菩萨菩提。（菩萨，梵语具云菩提萨□，华言觉有情。）谓此经，龙树於龙宫所见，有十个三千大千世界微尘数偈，一四天下微尘数品，故名上本经。（四天下者，即东弗于逮、南阎浮提、西瞿耶尼、北郁单越之四洲也。）谓行人於禅定中，所得慧根清净，就中所证之相，亦有三品不同。若於行坐念诵之中，忽觉身心如云如影，梦幻不实，因此觉心，则发智慧，了达诸法无有障碍，於诸经论，随义解释，难问无滞，即是下品慧根法相。若於行坐诵念之中，身心寂然，犹如虚空，於正慧中，面见普贤菩萨，与无量菩萨而自围绕，悉现其前，於是得大智慧，於诸佛所说之法，通达妙义，说无穷尽，即是中品慧根证相。若於行坐念诵之中，身心豁然清净，入深禅定，觉慧分明，得无碍总持，获六根清净，开佛知见，入菩萨位，即是上品慧根证相。此之三品，总为上根行者所证之相。（六根者，眼根、耳根、鼻根、舌根、身根、意根也。）流即流行之义。谓此人次第上行，色界诸天受生，而断欲界余之思惑，而般涅盘也。上即无色界，流即流行。谓此阿那含，从欲界没，生於色界，不能便证涅盘，要须流行色界余天之中，次第生已，方断上地余惑，得阿罗汉，入般涅盘也。（余天，即色界初禅后，二禅、三禅、四禅天也。）谓其中边山川平易，故量为八十里也。上草喻三藏教菩萨也。谓此菩萨，蒙佛法雨，敷荣郁茂，自他饶益，故名上草。（三藏者，经藏、律藏、论藏也。）上行者，谓升虚空而行也。上行七步者，示现不为不净之物之所染污，犹如虚空故也。（此观於上品中，又分上中下三品）上辈上品上生者，谓欲生彼国，当发三心：一者至诚心，二者深心，三者回向发愿心。具三心者，必生彼国。复有三种众生，当得往生，一者，慈心不杀，具诸戒行；二者，读诵大乘方等经典；三者，修行六念，回向发愿，愿生彼国。此人精进勇猛，故阿弥□佛与观世音、大势至无数化佛，百千比丘，执金刚台，至行者前。阿弥□佛放大光明照行者身，与诸菩萨授手迎接。行者自见其身，乘金刚台，随从佛后，如弹指顷，往生彼国。生彼国已，见佛闻法，即得悟无生法忍也。上辈上品中生者，谓能於第一义，心不惊动，深信因果，不谤大乘，以此功德，求生极乐国土。命欲终时，阿弥□佛与观世音、大势至，无量大众，持紫金台，至行者前，授手迎接，行者自见坐紫金台，合掌赞佛，如一念顷，即生彼国七宝池中，佛及菩萨俱时放光，照行者身；经於七日，得无生忍也。上辈上品下生者，谓亦信因果，不谤大乘，但发无上道心，以此功德，求生乐国，命欲终时，阿弥□佛及观世音、大势至，与诸菩萨，持金莲华，来迎行者。坐已，华合，即生七宝池中，七日乃得见佛。三七日后，於诸佛前，闻甚深法，经三小劫，住欢喜地也。（六念者，谓念佛、念法、念僧、念天、念施、念戒也。梵语比丘，华言乞士。无生法忍者，谓一切法本来不生，於此法中，而能忍可印证也。劫，梵语具云劫波，华言分别时节。小劫者，谓人寿八万四千岁时，百年减一岁，如是减至十岁，又增至八万四千岁，此一增一减，为一小劫也。）首，始也。谓佛凡有所说，必以趣向涅盘之道而为首先，故名上首语。（梵语涅盘，华言灭度。）谓饮酒之人，威仪不整，动止轻薄，人所贱恶也。谓修行求离欲界之人，於诸色等尘念微薄，故名下劣随眠。谓种植田园，合和汤药，以求衣食，而自活命，是名下口食也。谓菩萨所证圆通之理，与众生本有之心，迷悟虽殊，体元不二。故能起同体大悲，拔众生苦，冥应十方，等施无畏，设有所求，随愿满足，是为殊胜。下品亲谓己之朋友知识也。下品冤谓曾害己之朋友知识者也。下归者，谓谦以处己，宽以御众，为在下者所归向也。梵语菩提，华言道。谓声闻之人，用体空之智，初观十二因缘生，次观十二因缘灭。观此生灭，即悟非生非灭，破见、思之惑，证真空之理，是名下智观故得声闻菩提。（体空者，体达诸法性本空也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。因缘生者，即无明缘行、行缘识等是也。因缘灭者，即无明灭乃至老死灭是也。）谓此经，盖文殊与阿难结集已，龙神收入龙宫。后因龙树菩萨入龙宫，见此大不思议经，具有上中下三本。下本十万偈，四十八品。龙树遂记出，流传于世，故名下本经。（文殊，梵语具云文殊师利，华言妙德。梵语阿难，华言庆喜。龙树者，本传云：其母树下生之。又因龙接入宫，以成其道，遂以为号。大智度论云：大不思议经，即华严经也。）谓行人於三七日中，获得戒根清净，就中所证之相，亦有三品不同。若於三七日中，或得灵异好梦，或觉诸根明净，四大轻利，道心勇发，是下品戒根渐净之相。若於三七日内，行道坐禅之中，忽见光华净色，闻妙香气及微妙音声称赞，身心庆悦，得法喜乐，即是中品戒根净相。若於三七日中，身心寂净，或自见其身著净法服，威仪齐整，身相端严，信心开发，得法喜乐，无所怖畏，即是上品戒根净相。如是三品，总为下根行者所证之相。谓往昔有一道士，小便与精俱下，鹿母饮之，遂便怀胎，生鹿子道士，是名下精受胎。谓其中边山川险阻，故量为四十里也。下行者，谓从虚空而下也。下行七步者，示现法雨灭地狱火，令彼众生受安隐乐。为毁禁戒者，示作霜雹，而能净洗其故也。（此观於下品中，亦分上中下三品）下辈下品上生者，谓或有众生，作诸恶业，虽不谤经，多造恶法，无有惭愧。命欲终时，遇善知识，为说大乘十二部经首题名字，除却千劫极重恶业；复教合掌称南无阿弥□佛。称佛名故，除五十亿劫生死之罪。尔时彼佛，即遣化佛及化菩萨，至行者前，授手迎接。行者即见化佛光明，遍照其室，即便命终，乘宝莲华，生宝池中。经七七日，莲华乃敷，二大菩萨放大光明，为说甚深十二部经。闻已信解，发无上道心，经十小劫，得入初地也。下辈下品中生者，谓或有众生，毁犯五戒八戒及具足戒，不净说法，无有惭愧；以恶业故，应堕地狱。命欲终时，地狱众火，一时俱至。遇善知识，以大慈悲，即为赞说阿弥□佛十力威德，广赞彼佛光明神力。此人闻已，除八十亿劫生死之罪，地狱猛火化为清凉之风，吹诸天华，华上皆有化佛、菩萨，迎接此人。如一念顷，即得往生七宝池中莲华之内。经於六劫，莲华乃敷，二大菩萨以梵音声为说大乘甚深经典，应时即发无上道心也。下辈下品下生者，谓或有众生，作不善业，五逆十恶，具诸不善，应堕恶道，受苦无穷。临命终时，遇善知识，为说妙法，教令念佛。彼人苦逼，不遑念佛。善友告言：汝若不能念彼佛者，应称无量寿佛。如是至心，令声不绝，具足十念，於念念中，除八十亿劫生死之罪，见金莲华，犹如日轮，住其人前。如一念顷，即生极乐世界。满十二大劫，莲华乃开，二大菩萨以大悲音声，为其广说诸法实相，除灭罪法，即发菩提之心也。（十二部经者，一契经、二重颂、三讽颂、四因缘、五本事、六本生、七希有、八譬喻、九论议、十无问自说、十一方广、十二授记也。梵语南无，华言皈命。初地者，谓十地中初欢喜地也。十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无碍智力、知永断习气智力也。十恶者，一杀生、二偷盗、三邪□、四妄语、五两舌、六恶口、七绮语、八贪欲、九□恚、十邪见也。十念者，以十称佛号为一念，十念即百称佛号也。大劫，总成住坏空四中劫，为一大劫也。）不□恚者，谓不生忿怒之心，□恨於人，即是止□之善。既不□恚，当行慈忍之善也。不□戒者，谓不应生忿怒之心也。经云：应生一切众生善根无诤之事，常生悲心，孝顺心，而反更於一切众生中，以恶口骂辱，加以手打，及以刀仗，意犹不息；前人求悔，善言忏谢，犹□不解者，是波罗夷罪。（前人，即被打之人也。）谓菩萨住是三昧，不见诸三昧一相，以此三昧，而能兼行诸余观行，是名不一行三昧。谓如来演说圆音，声不卑下，亦得中道也。菩萨修行，唯欲灭一切恶，生一切善，於身口意守护清净，不与纤毫之恶共俱；譬如莲华，虽微滴之水，而不停留也。不两舌者，谓不向两边，说是谈非，令他斗诤，即是止两舌之善。既不两舌，当行和合利益之善也。谓因於他事，或为他人而杀，不专为我而杀也。谓此人既知所犯，不生悔过之心，设为他故而问者，不应为答也。谓菩萨摄取众生，教化不久，即得成熟，是名不久摄。谓修菩萨行者，持守戒律，於诸佛法，具正信心，则能出生一切功德法财，而不匮乏也。谓菩萨住是三昧，则不乐住世间，以世间无常故；不乐住非世间，不著於空故；是名不乐一切住处三昧。（非世间者，出世间之法也。）谓菩萨修行般若，而能了知声闻、缘觉小乘之法，沉滞空寂，未为究竟，而不欣乐；唯求大乘无上之道，而得解脱，是为不乐二乘道。谓诸天众，最胜最乐，非世所有。福尽寿终之时，自然□居本座，是为大衰相也。不歌舞戏乐者，谓自不习歌舞戏乐，及不得辄往他处观听，亦不教人歌舞戏乐也。谓诸经中宣说世俗等事，或说厌离生死，欣求涅盘等，种种文句差别，不为究竟显了，名不了义。他即六尘。谓虽有六尘，若无六根相对，则一念之心，亦毕竟不生，故名不他生。谓诸菩萨，非但见空，兼见不空，不空即中道，故名不但空。谓菩萨受持戒时，不求於彼欲界、色界、无色界受生而住也。谓邪见多疑，於诸正法，不生信心，因而恼乱，是名不信随烦恼。谓修菩萨行者，当以平等大慈之心，爱念一切众生与其清净法乐，然后得成菩提之果。若非此行，而菩提之心未有不退失者矣。不偷盗者，谓不窃取他人财物也。自不偷盗，亦不教人偷盗。
不偷盗者，谓不窃取他人财物，即是止盗之善。既不盗已，当行布施之善也。谓人若於有主物不与而窃取之，死堕恶道；或生人中，亦受贫乏报。若不作是事，名不偷盗戒。谓如眼等五根，唯自己第八识中最初一念，托父母遗体时变现，名不共；出胎之后，唯自己受用，复名不共。如眼识，惟依眼根而发；乃至身识，唯依身根而发，不相混杂，是为不共中不共变。谓内浮尘根，初唯自己第八识变现，名不共变；生已后，他人亦有受用之义，复名为共，是为不共中共变。（浮尘根者，谓眼耳等诸根，皆由色香味触四尘所成，故名浮尘。楞严经云：眼如蒲萄朵等。是也。他人受用者，谓自己浮尘根能见之境，他根亦能见，而亦得同受用也。）谓眼惟见色，耳惟闻声，鼻惟嗅香，舌惟尝味，身惟觉触，如是诸根，各有所用，不相杂乱，於本根相应之法，自能增胜，是为不共事也。谓第七识无别体相，妄起染心，障蔽无漏圣法，恒不间断，是为不共无明。（第七识，即意识也。无漏者，谓不漏落生死也。）谓如来具足一切功德智慧，於大众中，作狮子吼，转妙法轮，诸沙门、婆罗门、天人魔梵，悉不能转，令诸众生，超越分别，离诸疑惑，信解清净，发希有想，故名不共法不思议。（梵语沙门，华言勤息。梵语婆罗门，华言净行。）谓六根六尘和合名之为共。前云不自生，则是根不能生；又云不他生，则是尘不能生。根尘各各既不能生，根尘相共又焉得生，故名不共生。不共般若者，即别、圆二教也，谓此别、圆二教，唯谈菩萨修行之法，不与声闻、缘觉之所共也。谓声闻初果等，虽断三界见惑，而於思惑未能全断，故名不具分随眠。（初果即须陀洹果也。见、思惑者，谓意根对法尘而起分别，曰见惑；眼等五根对色等五尘而起贪爱，曰思惑也。）谓观此身，从烦恼业种为因，父母不净为缘，和合成就。内有三十六物，外则九窍常流，皆悉不净。作是想者，智慧相应，远尘离垢，是名不净想。（三十六物者，谓发毛爪齿、眵泪涎唾、屎尿垢汗、皮肤血肉、筋脉骨髓、肪膏脑膜、肝胆肠胃、脾肾心肺、生藏熟藏、赤痰白痰也。九窍者，两眼、两耳、鼻、口、大便、小便也。）谓一切畜生，宿因不净之业，以成不净之身；其所食□，又多不净。学道之人，欲修梵行，而食彼肉，则亦不净，故云不净所出。谓以妄心，求於福报而行布施。如般若经云：或畏失财故施与，或恐诃骂故施与，或为求势故施与，如是种种因缘，与净相违，是名不净施。谓不净丑恶之色，能生憎恶，障蔽道业，故修道之人，亦宜远离也。谓修禅之人，於其定中，身心虚寂，忽然见他男女身死，死已坏烂，白骨狼藉，其心悲喜，厌患所爱，是为不净观善根发相。谓己身他身，具有五种不净。凡夫不了，妄生贪著，执以为净，即成净颠倒。（五种不净者，种子不净、住处不净、自体不净、外相不净、究竟不净也。）
不净计净者，谓己身、他身，具有五种不净。凡夫不了，妄生贪著，执以为净，即成净颠倒。（已上四计，是凡夫四倒。五种不净者，种子不净、住处不净、自体不净、外相不净、究竟不净也。）不利不数所作者，谓不以利养而作，亦不数数而作，是为不增长业也。谓诸如来由证大寂灭定，所有功德，一切外道魔军盗贼亲属，乃至火水风等，皆不能挠乱变坏，故曰不动。
谓此涅盘之理，寂然不动，妙绝无为，故曰不动。谓菩萨住是三昧，能知诸法实相，毕竟空寂，智慧与三昧相应，於一切三昧及一切法，都不戏论，是名不动三昧。四天王者，东方持国天王、南方增长天王、西方广目天王、北方多闻天王也。谓菩萨修戒定慧，破诸烦恼散乱，证於不动三昧。以此天游行世间，则有果报惑业等动故，以此三昧，令其悉破诸动惑业，亦得证此也。不动者，谓真如性体，圆常凝静，不迁不变也。谓真如之理既尽其际，全得其体，则真常凝静，无能动摇。经云：一真如心，名不动地。一乘者即佛乘也。谓八地菩萨具证阿含德，及不住道而舍所修之行，契合实理，离相离言，超於世、出世间，是一乘法，故云不动地寄显一乘。（梵语阿含，华言无比。）谓菩萨不舍度生，加修清净道行，离心意识，得无生法忍；一切烦恼所不能动，即断无相中作加行障，证不增减真如，是名不动地断障证真。（心意识者，入楞伽经云：心能积聚业，意能广积集，了别故名识，□是一心，有三差别。无生法忍者，谓一切诸法，性本不生，而於此法忍可印证也。无相中作加行者，无相即指上第七地，谓於无相中加功用行也，不增减真如者，谓此真如，不随净染有增减也。）谓不被烦恼之所动乱，故名不动法。谓阿难事佛二十余年，虽多闻第一，出诸弟子之上，动必随众，未尝受别施主之请，背众而食也。谓阿罗汉生死惑业既尽，更不受后世之身，故云不受后有。谓菩萨不受外道诸戒，但自精进，奉持诸佛平等净戒也。谓阿难事佛，虽如来陈故衣服，亦不敢受也。此喻离垢地菩萨修行，入佛智海，获功德清净，离诸垢染也。谓此人先曾为说，彼不听受，今又故意设为问辞者，不应为答也。谓菩萨住是三昧，能观一切诸三昧法，皆不见有变异之相，是名不变异三昧。谓真如之体，从本已来，毕竟平等，无有变易，不可破坏，体恒寂静，无一异相，故名不变真如。谓菩萨以禅定之力，安忍逆顺二境，不生□爱，而於一切内外诸缘，莫能扰动。譬如大地，万古宁静，不因他缘倾覆摇动也。谓凡夫众生，不能修习道品，而於烦恼之惑，无可损断，是以随伏不舍，故名不可害随眠。谓人以己智力，而欲筹量虚空，尽其边际，终不可得，是名不可得愿。谓一切诸法及因缘，毕竟皆空，不可得故，是名不可得空。（因缘者，谓以眼等六根为因，色等六尘为缘也。）
谓过去、现在、未来三世一切诸法，皆无所有，了无可求之相，故名不可得空。谓从不可称、不可称为一不可称转，不可称转、不可称转为一不可思也。谓如来所有神通道力，万行圆成，诸法具足，声闻、缘觉、菩萨不能测其少分。是名不可思议胜。谓愁苦之声，违逆情意，故名不可意声。谓人於生死惑业众病，不能修诸正行以为救疗，而诸烦恼相续不舍，故名不可救疗烦恼现行。谓从无等、无等为一无等转，无等转、无等转为一不可数也。谓从不可数、不可数为一不可数转，不可数转、不可数转为一不可称也。不可见无对色者，即无表色也。谓意识缘於过去所见之境，名为落谢五尘。虽於意识分别明了，皆不可见，亦无表对故也。（五尘者，色尘、声尘、香尘、味尘、触尘也。）不可见有对色者，即五根、四尘也。谓眼识不可见而能对色，耳识不可见而能对声，鼻识不可见而能对香，舌识不可见而能对味，身识不可见而能对触，皆言胜义根也。四尘，即声香味触也；此四亦不可见，而有对於耳鼻舌身故也。谓从不可量、不可量为一不可量转，不可量转、不可量转为一不可说也。谓从不可说、不可说为一不可说转，不可说转、不可说转为一不可说不可说也。谓从不可思、不可思为一不可思转，不可思转、不可思转为一不可量也。谓菩萨住是三昧，能观世间之乐，多过多患，虚妄颠倒，非可爱乐；观世间之苦如病，如箭入身，心不喜乐；以一切法虚诳故，乐尚不喜，何况於苦，是名不喜苦乐三昧。谓修菩萨行者，当信受如来所说经典，诚心读诵，求其妙义，依解进修，成菩提果。若不喜乐受持读诵，则所修之行，无所依据，而菩提之心，未有不退失者矣。谓菩萨住是三昧，则能了法性毕竟空寂，戏论不能破，无常不能转，是名不坏三昧。谓如来之身，非烦恼无常之身，犹如金刚不能毁坏。身不坏故，名为大乐。此即涅盘之大乐也。谓前离众生相，则是可坏；今复坏前可坏，离於能离，则是不坏。坏即空；不坏即假。空假不二，正显中道，而归趣於本觉矣。经云：坏其可坏，远离诸离，名不坏回向。（一念无相谓之空，无法不具谓之假，不一不异谓之中。本觉者，谓一切众生所具真如之性，本来是觉也。）高广大床者，阿含经云：床高一尺六寸，非高也；阔四尺，非广也；长八尺，非大也。但过此量者，名高广大床，不宜坐也。谓人所受之命，虽寿夭不齐，皆同梦幻，体非坚固，□忽无常，不可久保。若能了知四谛，修习正法，超越生死，以续常住不朽慧命，是为以不坚命贸易坚命也。（四谛者，苦谛、集谛、灭谛、道谛也。）谓一切世间财物，体非坚固，聚散无常，不可久保。若能持用布施清净梵行之人，远求无上安乐涅盘，或求当来天人乐果，即为坚固之财，永久不坏矣，是为不坚之财贸易坚财也。（梵语涅盘，华言灭度。）谓父母所生之身，乃四大假合而成，危脆不实，体非坚固，生灭无常，不可久存；若能持守五戒，清净无染，修习菩提无上之道，以证金刚不坏之身，是为以不坚身贸易坚身也。（四大者，地大、水大、火大、风大也。五戒者，不杀、不盗、不邪淫、不妄语、不饮酒也。）谓佛住首楞严定，有大雄之德，所出音声，能令一切闻者敬畏，天魔外道，莫不归伏，故名不女音。（梵语首楞严，华言健相分别，谓能降伏一切魔也。）不妄语者，谓自不妄言，亦不可以虚妄之言而诳於他也。
不妄语者，谓不起虚言，诳惑他人，即是止妄语之善。既不妄语，当行实语之善也。谓人若妄造虚言，隐覆实事，诳惑众听，死堕恶道；或生人中，亦口气臭恶，为人所憎。若不作是事，名不妄语戒。
不妄语戒者，谓言当诚实，不应虚妄诳他也。经云：应生正语、正见，亦生一切众生正语、正见；而反更起一切众生邪语、邪见、邪业，是波罗夷罪。
谓言说诚实，不以虚言诳他，是名不妄语戒。真实不欺曰信，五行之土亦主於信，信则不妄语，故以不妄语配信也。不定地，即欲界也。谓欲界散乱，不修禅定，以散乱故，眼等诸根烦恼，随逐不舍，故名不定地随眠。谓遇缘熏习，修行不定，若近声闻而习声闻法，若近缘觉而习缘觉法，若近菩萨而习菩萨法，各随所习而成其性，是名不定性也。不定性者，根性不定也。谓若近声闻则习声闻法，若近缘觉则习缘觉法，若近菩萨则习菩萨道。习声闻、缘觉之法者，沉滞小果，不乐度生，不求佛道，故不成佛。习菩萨利生之行者，取证菩提，而得成佛，故名不定性半成佛。谓此性或可为邪，或可为正，定非一向，是名不定性聚。谓别有经，虽非顿、渐所摄，而明佛性常住，即胜□经及金光明经等，是名不定教。
不定者，谓如来不思议智慧神通之力，能令听法之众，或闻小法而证大果；或闻大法而证小果，彼此相知，得益不定，故名不定教。谓不知涅盘、佛性等相，而修诸行，是名不实修行。谓於一切有情众生，无所损恼，不加□恚，常运慈悲之心，拔其危苦，与其安乐也。谓如来所说涅盘之法，专为扶持戒律而谈常住，不令众生起断灭见，於末法中生清净正信之心，离一切邪恶之人，如经所说。阐提诽谤方等，非法说法，法说非法，受畜八种不净之物，佛物僧物随意而用。或於比丘、比丘尼所，作非法事，皆为死尸，是经离如是等，犹大海之不宿死尸也。（阐提，梵语具云一阐提，华言信不具，外道名。梵语尼，华言女。）谓诸众生，随逐根尘，起诸妄想，颠倒散乱，而无禅定之功，不能断惑证果，是为不寂静过失。谓如来说法，必依真俗二谛之理。真则言一切法离性离相，皆即中道。俗则言世间、出世间之法，法法宛然，不可断灭。如是说者，无不於理相应。言不应者，如云天地可合，河不入海，如是等说，於理不应，故名不应语。谓比丘有过，比丘尼不得举。比丘尼若有过，听比丘举，当自省察也。谓如来行菩萨道，愍念一切，心无染著，乃得成佛。若女人身口意业，情欲缠缚，则不得作佛也。谓帝释勇猛少欲，修持戒善，报为天主。若女人杂恶多欲，则不得作帝释也。（帝释，梵语释提桓因，华言能天主，即忉利天主也。）谓梵天因中，修持戒善，得获胜报，而为天王。若女人身器欲染，则不得作梵天王。谓转轮圣王因中，行十善道，慈愍群生，报作轮王。若女人无有慈愍净行，则不得作转轮圣王也。谓魔王因中，十善具足，尊敬三宝，孝奉二亲，报生欲界他化自在天，而作魔王。若女人轻慢嫉妒，不顺正行，则不得作魔王也。（魔王即他化自在天王也。十善者，不杀、不盗、不邪淫、不妄言、不两舌、不恶口、不绮语、不贪欲、不□恚、不邪见也。三宝者，佛宝、法宝、僧宝也。）不得自在者，谓因前世劫夺他财而令他人不得自在，故感今生，虽有财物，而属五家，不得自在受用也。（五家者，水、火、盗贼、恶子、官家也。）谓比丘尼当恭敬比丘，不得妄加骂詈谤毁也。谓不必拘於礼诵之功，但当存心忆念正理，不谤三宝，不於修梵行人作恶留难，是即忏悔也。谓习读既熟，不假看文，自然成诵，无有忘失，故名不忘为诵。谓妄分别可憎之境，不起缘念，是名不念妄想。谓欲破众生执著色身之相，已为假喻微细分析而说，又令众生於诸微尘不生念想，故经云：是诸微尘，如来说非微尘等，是名不念方便。谓依智净相，能作一切胜妙境界，无量功德之相，常无断绝，随众生根，种种示现，令得利益，是名不思议业相。谓菩萨以无漏定力及以愿力，身所示现，妙用难测，故名不思议身。不恶口者，谓不发□犷恶言，骂辱他人，即是止恶口之善。既不恶口，当行柔和软语之善也。谓菩萨行慧施时，凡有求索者，不出丑恶之语而毁辱之，是名不恶口骂。谓若看病人所有大小便利唾吐臭秽，但尽心亲近，为其洗涤，无起恶贱之心也。谓菩萨不学邪幻咒术，及造作方药，恼害众生。但为救护一切，而持於戒也。不悭戒者，谓心无鄙吝，悉舍所有也。经云：见一切贫穷人来乞者，随人所须，一切给与，而以恶心□心，乃至不施一钱一针一草；有求法者，不为说一句一偈一微尘许法，而反更骂辱者，是波罗夷罪。谓菩萨以定慧之力，心恒寂静，安住正理，或遇邪魔外道，用彼种种妖邪之术，故相侵挠，乃至欲行伤害。菩萨晏然，无少惊畏；譬如大地，虽遇烈风雷电，崖倾海沸，而地自若也。谓人於外四大种，无所执受，而言声者，如风林驶水等声，皆由外四大而出，故名不执受大种声。（外四大种者，谓世间地水火风也。）谓菩萨行慧施时，无分种姓贵贱，凡有所需，普皆施与，是名不择种姓。谓如世真金，烧打磨炼，不能变改。三宝亦尔，不为世间八法之所变易，故名不改。（八法者，一利、二衰、三毁、四誉、五称、六讥、七苦、八乐也。）谓修禅定而能止诸散乱，调伏诸根恶不善法，故心不放逸也。
谓精进三业，於所断之惑，所修之善，加功勇猛，速令成满世间、出世间一切善法，而无放逸也。（三业者，身业、口业、意业也。世间、出世间善法者，大人所修五戒十善，名为世间；声闻等所修戒定慧之法，名出世间也。）谓人心著邪见，於佛菩萨不生敬信，亦不称赞，而复毁谤，是以离於菩萨行也。不断常者，即报身也。谓报身常依法身，无间断也。不断，即相续也。谓於苦乐等境，与心相应，数数起念，相续不断，故名不断相应染，即是六□中第二相续相也。谓不因根尘而生也。既离根尘，则一念心，无有生处，故名不无因生。谓前法行利根之人，能於一切时中，进修善业，不待时节，及以缘具，而入於道，故名不时解脱。谓不因期约，偶然相遇而食也。谓人若於彼众生，妄加杀害，而夺其命，死堕恶道；或生人中，亦寿命短促。若不作是事，名不杀戒。
不杀戒者，谓慈心怜愍，不断一切命也。经云：一切有命者，不得故杀；应起常住慈悲心，孝顺心，方便救护一切众生；而反自恣心快意杀生者，是波罗夷罪。（梵语波罗夷，华言极恶。）
谓常念有情，皆惜身命，应当怜愍，慎勿伤害，是名不杀戒。不杀生者，谓不断一切众生之命也。自不杀生，亦不教人杀生。
不杀生者，谓不害一切物命，即是止杀之善。既不杀已，当行放生之善也。慈爱好生曰仁，五行之木亦主於仁，仁则不杀，故以不杀配仁也。谓菩萨不著边见，不惑外道所计，但观诸法缘起不实，一心专持出离生死之戒也。（边见者，谓外道於断、常二见中，随执一见也。外道所计者，谓计此身从梵天生，从微尘生之类也。诸法缘起者，谓一切法，皆由眼等六根为因，色等六尘为缘而生也。）
谓修行之人，或毁定共戒，念破戒事，名之曰杂。若能护持不毁，欲念不起，是名不杂戒。（定共戒者，即禅定与戒法相应也。）不染污无知者，即尘沙惑也。以劣慧为体，谓此惑是他人分上见、思之惑，种数多故，如尘若沙，名为尘沙。既是他人之惑，不能染污我之真性。菩萨智慧广大，能令他人断见、思惑，於菩萨分上，即是断尘沙惑。二乘之人，智慧狭劣，不能令他断见、思惑，是名不染污无知。（二乘者，声闻乘、缘觉乘也。）谓於法邪解，远离正知，背觉合尘，以妄为真，恼乱其心，是名不正知随烦恼。谓因前疑心不了，所见不正，以不正故，遂起邪见，含藏结缚，而生烦恼，故名不正见烦恼。谓此涅盘之理，从本不生，今亦不灭，故曰不死。谓父母兄弟妻妾子息欢娱笑乐，意可常得，无常卒至，魂神独逝，欲求不死，终不可得。谓诸外道，若有人问世间善不善法，或问世间苦集灭道四谛等法，便自称言：我依不死净天，不乱诘问。即於彼所问，假托余事以言矫乱，是名不死矫乱论。（净天即梵天。外道计梵天不死，故云不死净天。不乱诘问者，谓梵天常居静定，故不杂乱而辩问也。）谓因多财资养，常念不死，故名不死觉。谓菩萨住是三昧，则能照了诸法，皆如幻化，三界爱欲悉断，都无所求，是名不求三昧，（三界者，欲界、色界、无色界也。）谓初学菩萨，虽行布施之行，而不能尽己所有，又恐自己不能过活，是名不活畏。不淫戒者，谓守礼自防，不应行欲事也。经云：应生孝顺心，救度一切众生，净法与人，而反更起一切人淫，不择亲属，是波罗夷罪。
谓清净自守，不犯色欲，是名不淫戒。不生，即无生也。谓阿罗汉既断见、思惑尽，更不受三界生，故名不生。谓理本不生，事即理故，事亦不生，是名不生不生。又惑体本空，故不生；智用亦泯，故不生，是名不生不生。又无因可修故不生，无果可证故不生，是名不生不生。此是圆教所诠之理，理本无言，故云不可说也。谓一切法皆先有体，不假因缘而生，是名不生妄想。谓得法空之时，能令三途恶道苦果，永更不生，故名不生断。（三途者，刀途、血途、火途也。）
谓得法空之时，能令三涂恶道苦果永更不生，故名不生断。（三涂者，火涂、刀涂、血涂也。）不生者即真空之理也；生者从空出假而起度生之用也。此言别教之人，於十住位中，修习空观，了法无生，故云不生；而又不住於空，复於十行中而修假观，起十界度生之用，故复云生也。此是别教所诠之理，理本无言，故云不可说也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十界者，佛界、菩萨界、缘觉界、声闻界、天界、人界、阿修罗界、鬼界、畜生界、地狱界也。）谓菩萨了达诸法平等，於诸有情，常行不轻之行，而无□慢之心，是以邪魔之道悉远离也。谓诸有情，於现在世，但造恶业，不畏未来生死苦报，由此恶行，所以轮回诸趣也。谓诸众生，心性险狠，不知戒律，於杀盗淫妄种种恶事，无不为之；而於恶道，恬然不畏，是以流转生死也。
谓修菩萨行者，以多闻故，晓了万法体本空寂，无苦无乐，是以发广大心，随类化度一切众生，而於险难恶道，悉无所畏也。僧只律云：比丘於檀越家见羊，后再往彼，见其头脚在地，即生疑而问言：前所见羊，为在何处？若言为阿□黎杀，则不应食。若言我为祠天故杀，是名不疑为己杀也。（梵语比丘，华言乞士。梵语檀，华言施。言檀越者，华梵兼举。谓行施者，能超越贫穷之海也。梵语阿□黎，华言轨范。）谓知彼为祠天等故杀，而不专为我杀，是为净肉。谓知此处有屠家，有自死者，亦知此人不为我故杀，是名不疑杀。如上三种，名为净肉，有病许食。不盗戒者，谓不攘窃他人一切财物也。经云：一针一草，不得故盗；应生佛性，孝顺心，慈悲心，常助一切人生福生乐，而反更盗人财物，是波罗夷罪。
谓物各有主，虽一针一草，亦不当攘窃，是名不盗戒。邪正明了曰智，五行之水亦主於智，智则不盗，故以不盗配智也。谓常住真心，古今一相，自性清净，而与烦恼诸惑永不相应，是名不相应心。谓第七识，不与余识外缘□显之境相应，是为不相应无明。（□显之境者，谓色等五尘之境也。）不相应行有二十四种：一得，（於一切法造作成就也。）二命根，（第八识种子，并出入息暖气三者，连持不断，人命得存也。）三众同分，（如人之类，其形相似也。）四异生性，（众生妄性不同也。）五无想定，（外道所修之定，心想俱灭故也。）六灭尽定，（得此定者，受想心灭尽，诸识不起也。）七无想报，（外道修无想定，命终果报，生无想天，寿命五百劫。想心不行，如冰夹鱼也。）八名身，（依事立名，众名联合，故曰名身也。）九句身，（积言成句，众句联合，故曰句身也。）十文身，（文即是字，众字联合，故曰文身也。）十一生，（诸法始起也。）十二住，（诸法未迁也。）十三老，（诸法渐衰也。）十四无常，（今有后无也。）十五流转，（因果不断，相续转故也。）十六定异，（善恶因果，决定不同也。）十七相应，（因果和合，不相违背也。）十八势速，（诸法迁流，不暂停住也。）十九次第，（编列有叙也。）二十时，（即时节也。）二十一方，（即方所也。）二十二数，（即数目也。）二十三和合，（不相乖违也。）二十四不和合，（相乖违故也。）由此二十四法，是假施设，性不与心相应，不与色相应，故名不相应行位也。（假施设性者，以其有名无体，故不属於心法，亦不属於色法也。）一、得，（於一切法造作成就也。）二、命根，（第八识种子，并出入息、暖气三者，连持不断也。）三、众同分，（如人之类，其形相似也。）四、异生性，（众生之妄性不同也。）五、无想定，（心想俱灭，外道所修之定也。）六、灭尽定，（受想之心灭尽，诸识不起也。）七、无想报，（外道修无想定，命终生无想天，寿命五百劫，想心不行，如冰夹鱼也。）八、名身，（依事立名，众名联合曰名身。）九、句身，（积言成句，众句联合曰句身。）十、文身，（文即是字，众字联合曰文身。）十一、生，（诸法生起也。）十二、住，（诸法未迁也。）十三、老，（诸法渐衰也。）十四、无常，（今有后无也。）十五、流转，（因果相续，流转不断也。）十六、定异，（善恶因果，决定不同也。）十七、相应，（因果和合，不相违背也。）十八、势速，（诸法迁流，不暂停住也。）十九、次第，（编列有序也。）二十、时，（即时节也。）二十一、方，（即方所也。）二十二、数，（即数目也。）二十三、和合，（不相乖违也。）二十四、不和合，（互相乖违也。）此二十四法，有名无体，不与色法、心法及心所法相应，故云不相应行法。一、得，（於一切法造作成就也。）二、非得，（於一切法不能成就也。）三、众同分，（如人之类，其形相似也。）四、无想异熟，（此即无想报，外道修无想定，命终生无想天，以其果报，异世成熟，故曰异熟。）五、无想定，（外道所修之定，想心俱灭故也。）六、灭尽定，（得此定者，受想之心灭尽，诸识不起也。）七、命根，（第八藏识种子，并出入息暖气三者，连持不断也。）八、生，（诸法生起也。）九、住，（诸法未迁也。）十、异，（诸法渐衰也。）十一、灭，（诸法消尽也。）十二、名身，（依事立名，众名联合，故曰名身）十三、句身，（积言成句，众句联合，故曰句身。）十四、文身，（文即文字，众字联合，故曰文身。）此之十四法，有名无体，不与色法、心法，及心所有法相应，故云不相应行法也。谓三界系缚之法及不系缚法，将得生时，若无障碍现前，即便得生，是名不相违因。谓如须弥山、大海之水，唯诸佛菩萨能知斤两、滴数多少，诸天、世人智力浅劣，所不能知，故名不知为无量。（梵语须弥，华言妙高。）谓意识所受，意识所了，则可言知；若实意识未受未了，则不可言知。是名不知言不知。谓修行之人，毁犯戒法，如器破裂，不堪为用。若能持护不犯，无有破损，是名不破戒。谓修菩萨行者，常怀慈忍之心，利益众生，令其各获安隐，是以自之身心，亦不离於喜乐也。谓修菩萨行者，自初发心行施以来，常得亲近诸佛、菩萨、善知识等，获闻法要，未尝远离也。谓菩萨修习众善之行，常欲度脱一切众生，而不离於菩提之心，是以邪魔之道悉远离也。谓诸有情，於宿世中，及现在世，不种菩提善根，惟作恶行，所以轮回诸趣也。（梵语菩提，华言道。）谓修行之人，始则精进，中复懈□，道心即退，心既退已，或遇善知识提奖劝诱，复能发起菩提之愿，是名不究竟退。谓此心性，具足无漏清净功德及诸有漏业惑染法，包藏含摄，无德不备，无法不现，故名不空如来藏。谓修行之人，毁犯戒法，如器穿漏，不堪受物。若能持护无毁，是名不穿戒。谓如来愿行无尽，住於无尽法藏，所出音声，闻者寻其语义，无尽无穷，故名不竭音。谓修行之人，虽於受学之际，不谬领解，但自己懈怠，不能勇猛精进，则亦不得佛果菩提也。不绮语者，谓不庄饰华丽之言，令人乐闻，即是止绮语之善。既不绮语，当行质直正言之善也。谓修行之人，毁犯净戒，如器已缺，无所堪用。若能恒自守护，如爱明珠，则能摄一切戒，是名不缺戒。谓此涅盘之理，不迁不变，无增无减，故曰不老。不背日光者，以喻比丘正见、思惟，常向佛日而不背也。不能免定业者，谓佛能空一切相，断一切众生之恶，而不能自免定业也。（定业者，决定之业，即木枪马麦等报是也。）不能尽生界者，谓佛能度世间一切众生，而不能令众生界尽也。不能度无缘者，谓佛能化导一切众生，而不能度无缘之人也。不能明了者，谓因前世语言无义，皆因暗昧，故感今生有所言说，而亦不明了也。谓诸菩萨，虽离诸惑，不生众苦，然常存自行利他之心，亦为烦恼，故名不能生苦随眠。（菩萨，梵语具云菩提萨□，华言觉有情。）谓人睡眠，梦境散乱，意识所缘，相续不舍，故名不自在烦恼现行。自即六根。谓根尘相对，则有一念心起，若无所对六尘，则一念之心毕竟不生，故名不自生。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）不自观音者，谓不随声尘所起知见也。以观观者，谓返照自性也。不起知见，则无所妄；返照自性，则一切真寂，无复苦恼。故令受苦众生，蒙此真观，即得解脱，是为无畏。经云：观其音声，即得解脱。是也。不自赞毁他戒者，谓不自矜伐，不谤他人也。经云：若自扬己德，隐他人好事，令他人受毁者，是波罗夷罪。谓於六尘不违不顺之境，所受非苦非乐，是名不苦不乐受。不苦不乐，中庸之心也。谓行者欲离第三禅时，种种呵责於乐，乐既谢灭，则不动之定与舍俱发，故内心湛然，无苦无乐也。不著花□璎珞者，谓不以花为□，珠玑为璎珞，而作身首之饰也。谓已生色界，不被欲界烦恼之所损害；或未离欲界，虽不被烦恼所损，而烦恼随伏不舍，故名不被损随眠。谓眼不曾见杀者，是为净肉。
谓眼自不曾见其杀也。谓眼识所受，眼识所了，则可言见；若实眼识未受未了，则不可言见。是名不见言不见。谓一切烦恼缠缚，随逐根识，不相舍离，而无所知觉，故名不觉悟随眠。谓鼻觉香、舌觉味、身觉触也。若鼻识、舌识、身识所受所了，则可言觉；若实三识未受未了，则不可言觉。是名不觉言不觉。谓佛智圆明，照了无碍，所出音声，谛审真实，无有差谬，能令闻者各获正见，故名不误音。谓菩萨行慧施时，以平等慈，於善不善，各随所愿，普皆饶益，是名不说善恶。谓两舌妄语，佛所禁戒；若能爱护口业，不说他人好恶长短，是为难也。不说过罪戒者，谓不应说他人好恶长短也。经云：闻外道恶人说佛法中非法非律，常生慈心，教化是辈，令生善信，若反更自说他人罪过，是波罗夷罪。谓修行之人，虽闻正法，精进勤修，然善根未熟，久远已来，不能调伏其心，则亦不得佛果菩提也。不谤三宝戒者，谓於佛法僧所，常当恭敬尊重，不应谤毁也。经云：见外道及以恶人，一言谤佛音声，如三百矛刺心，况口自谤，不生信心，孝顺心，而反更助恶人，邪见人谤，是波罗夷罪。不贪欲者，谓不贪著情欲尘境，即是止贪之善。既不贪欲，当行清净梵行之善也。谓菩萨不现异相，彰己有德，起贪求心；但为满足出离生死法故，而持於戒也。谓如来乞食，入诸聚落，随施所得，不贪珍味，若美若恶，而无分别，是名不贪珍味，美恶均等。谓人多有好上之心，若自有学问，而於未学之人，不生轻慢，是为难也。谓菩萨行慧施时，见来乞者，起殷重心，而给所须，以济其乏，是名不轻求。谓修行之人，於如来所说正教，当遵其法相，如理思修，精进一心，不敢违背，是名不违法相。谓菩萨住是三昧，常不退转，即是阿□跋致，是名不退三昧，（梵语阿□跋致，华言不退转。）谓菩萨修於持戒禅定，破诸恶业，自获不退，证於不退三昧。愍彼众生，受畜生苦，故以此三昧，令其远舍诸恶，永不退失善道也。谓前心行二相，既与佛同，则佛身、佛心，二种合成，日以滋益，渐渐增长，唯进无退。经云：身心合成，日益增长，名不退住。谓菩萨由忍辱力所修善法，必定常不退失，是名不退决定。谓定光显发，慧心明彻，知道不远，进修无懈。经云：定光发明，明性深入，唯进无退，名不退心。谓修菩萨行者，坚持净戒，求证菩提，誓愿弘深，勇猛精进，而不退转也。谓佛说法，知诸众生根量，随顺不违，使其各得获益，故名不逆语。谓菩萨行慧施时，平等普济，不择冤亲。於有德人，生爱敬心；於无德人，起怜愍心，是名不选有德无德。不邪淫者，谓於非己妻妾，不行淫欲之事也。
不邪淫者，谓不行邪淫欲事，即是止淫之善。既不邪淫，当行清净梵行之善也。谓人若淫□无度，好犯他人妻妾，死堕恶道；或生人中，妻妾亦不贞良。若不作是事，名不邪淫戒。制事合宜曰义，五行之金亦主於义，义则不邪淫，故以不邪淫配义也。不邪见者，谓不偏邪异见，执非为是，即是止邪见之善。既不邪见，当行正信正见之善也。不酤酒戒者，谓酒能昏神乱性，故不应酤也。经云：一切酒不得酤，是酒起罪因缘，菩萨应生一切众生明达之慧，而反更生一切众生颠倒之心，是波罗夷罪。谓人尊崇善法，坚修梵行，不酗於酒，而发狂乱，是名不醉酒。谓大涅盘甚深微密之义，一切众生心中无不具足，以由旷大劫来，无明覆故，而不得闻。今者修习大涅盘法，达於如来性常之理，昔所不闻而能得闻，是为不闻得闻也。（劫，梵语具云劫波，华言分别时节。）谓耳不曾闻杀声者，是为净肉。
谓耳自不曾闻其杀，亦不从无信人前，闻其语为我故杀也。谓耳识所受，耳识所了，则可言闻；若实耳识未受未了，则不可言闻。是名不闻言不闻。谓住於色界、无色界禅定之中，不随他境增长烦恼，而其烦恼，因未断故，潜伏不舍，故名不随增随眠。谓出家之人，不随世间欲乐之境，而生厌离之心相续不舍，故名不随所欲缠现行。谓菩萨度生，若有我、人等相，即非菩萨。菩萨了知我、人等相本来皆空，无能度者，是名不颠倒心。（我、人者，於色受想行识五阴上强立主宰，名我；复计为人，名人也。）不饮酒者，谓酒是乱性之本，起过之门，故不可酣饮也。谓人若饮酒则纵逸狂悖，昏乱愚痴，无有智慧。若不饮者，是名不饮酒戒。
谓酒能昏神乱性，增长愚痴，应当绝饮，是名不饮酒戒。处事有则曰礼，五行之火亦主於礼，礼则防於过失，故以不饮酒配礼也。谓如来演说圆音，声不高大，得中道也。与母说法者，谓如来成道已，惟念母恩，育养情深，况有誓愿，还度父母。是故为其说法，令得解脱。如升忉利天宫，为母说法是也。（梵语忉利，华言三十三。）与父说法者，谓如来既成道已，惟念父恩最重，当与说法，令其享寿无穷，正法治化，及得远离尘垢，得法眼净。是故还於本国，与父说法。普曜经云：佛出家时，与父母誓，若得佛道，还度父母。今得佛道，必当还国，说法度脱，不违本誓也。（法眼者，谓见色心□细，因缘假名，俗谛诸法也。）谓剃除须发，被服袈裟，成就出家威仪，能持佛之禁戒，是名世俗僧。
谓昏昏度日，兀兀延生，心想闲缘，身营世务，是名世俗僧。谓世间有漏之智，不能出离生死，故名世俗智；亦云名字智，谓但有其名，而无其理也。（有漏者，谓漏落三界生死也。）谓以智慧等法，破彼贪□痴等不善之法，灭生死苦，得无上觉，天人凡圣，世间、出世间，咸皆尊重，故号世尊。谓世俗之人，或因谈说，或因问答，而成於声，故名世所共成声。谓世间之人，邪智聪利者，唯务耽习外道经书，不信出世正法，故名世智辩聪难。谓世间之法，悉同其名。众生见地，即言是地；见火，即言见火，终不言是水、是风；至於见苦，终不言乐；见乐，终不言苦。虽假名立相，而称认皆同，是为世流布真实义。谓如来随顺众生，凡所演说，即同世间流布之语。如说男女大小车乘房舍，乃至城邑僧坊之类，是名世流布语。谓一切世界，皆由众生业力而成，成而复坏，坏而复成，始终相续，无有断绝，故云世界不可思议。世即隔别之义，界即界分也。盖由众生根器浅薄，故佛随其所欲乐闻，为之次第分别而说，令生欢喜，是名世界悉檀。谓一切世界，皆依虚空而住，其中世界无有尽故，是名世界无尽。经云：世为迁流，界为方位。东西南北四维上下为界；过去未来现在为世，故名世界。由众生於清净心体，一念不觉，而起妄明。妄明既立，空昧相形，形则摇动，故有风轮，执持世界；明觉立坚，故有金轮，保持国土。风金相摩，故有火光，为变化性，宝明生润，火光上蒸，故有水轮；含十方界，此之世界，同诸众生业力，依空安立而有成坏之劫，坏而复成，成而复坏，终始相续，无有断绝，故名世界相续。（空昧相形者，空即明也，昧即暗也。明暗互相，形影动摇不定，故有风轮生也。执持世界者，金水土三轮，皆为所载持也。明觉立坚者，一念妄明，坚执不移，故有金轮生也。保持国土者，谓金体贵重，故云保持。火光为变化性者，谓火能变生为熟，变腐为坚等。实（编者注：「实」疑是「宝」）明生润者，谓金能生水也。火光土蒸者，火性炎上，水性流下，如火蒸物，气汗流下，故有水轮。含十方界，如上所明，乃是三轮相生次第。若论诸轮持於世界，最下空轮，持於风轮，风轮持於水轮，水轮持於金轮，而不言土者，土与金同是坚性，故不言也。）世谓过去现在未来迁流为世，界谓东西南北四方分位为界，以世涉方，故名世界。颠倒者，众生迷失真性，念念迁流，住妄境界，起诸倒见，故名世界颠倒。世，即世间也。谓修四谛行，至此渐见法性，将入初果，虽未得於圣道，而於世间称为第一，故名世第一位。（初果，即须陀洹果也。）谓此位中，观四谛理，虽未能证，而於世间最胜，故名世第一加行。谓如来为诸声闻、缘觉说於世间有为之法，名为世语。世迁流者，谓过去现在未来三世迁流也。只如昨日是过去，今日是现在，明日是未来，如此迁移流动，无有间歇也。谓观世间一切色欲滋味、车乘服饰、宫室园苑皆是恶事，心生□离，不可乐著。作是想者，智慧相应，得断贪乐，是名世间不可乐想。俗即习俗，谓世间众生安立舍宅及治生等种种之事，皆悉虚假不实也。谓十方世界，一切刹土中，诸大国王，虽处人中，享受天福，是名世间天。
谓世间国王，虽居人世，受享天福，是名世间天。谓菩萨以有漏心，依诸福业，安忍世间种种苦恼违逆等事，是为世间忍也。谓诸菩萨，或为自利，或为利他，示现种种善巧方便。此之方便，依有所得，有所执著，是名世间方便。谓凡夫外道之智也。凡夫、外道等於一切法，种种分别，执著有无，而不能出离世间，是名世间智。谓菩萨虽为诸有情宣说、开示五神通等一切诸法，然未能出离世间，故名世间法施。（五神通者，一足不履地、二知人心命、三回眼千里、四呼名即至、五石壁无碍也。）谓诸菩萨精进勇猛，勤修布施、持戒等诸福业，如是精进，依诸果报，依诸福业，有漏有取，是名世间精进。谓於世间五蕴虚妄之法，而说真如胜妙之义也。（五蕴者，色蕴、受蕴、想蕴、行蕴、识蕴也。）谓诸菩萨，唯依读诵书写，为他演说三乘道教，劝正修行，灭除烦恼惑业，不行寂静真实般若，常行有见有相般若。如是般若，有取有著，是名世间般若。（有见有相般若，即世间之智。如劬宾大臣分阎浮提七分而能息诤，智满祖师云：正取世间之智，为般若也。）世间解者，谓世间、出世间因果诸法，无不解了也。无上士者，谓业惑净尽，更无所断。於三界天人凡圣之中，第一最上无等，故号世间解无上士。世间转者，谓展转摄前众生界、世界、虚空界也。法转者，谓展转摄前法界、涅盘界、佛出现界也。智转者，谓展转摄前如来智界，心所缘佛智所入境界也。盖此三转，皆言无尽者，以世法智之三种，展转含摄，无有穷尽，是名世间转、法转、智转无尽。谓诸佛以清净身业，现大神通；清净口业，演大法义；清净意业，种种调伏方便导引，可化众生，令其出离生死，证大菩提，是名业义。业余亦名道余。谓二乘之人，虽断三界内业缚，尚余界外变易生死之业，故名业余。谓佛修万行清净业因，感相好庄严果报，是名业报佛。谓如来修万行善业之因，感相好庄严之报。盖此净业果报，皆由因中深信而起。菩萨称佛深信而见，是名业报佛深信见。业报身者，谓烦恼为因，所感业报身也。菩萨知诸众生心之所乐，即以业报身作自身，亦作众生身，乃至虚空身也。谓如来见诸众生，造作恶业，故现威猛势力，逼令修善，如无□足王假现恶业之行，化诸众生，是名业持。（无□足王者，即华严经五十三参中第十七善知识也。善财见王现威猛势，将诸罪人，或断手足，或以汤煮火焚，作诸恶业，调伏众生是也。）（亦名行有），业者，谓身口意所作善恶之业因，能招未来善恶之业果，因果不亡，故名业有。业杂染者，谓或因烦恼所生，或因烦恼缘助，动身口意，造作恶业，皆能染污真性，令不清净故也。谓众生有杀盗淫三种之业，而受其果报，故名业果。经云：汝负我命，我还汝债，经百千劫，常在生死；汝爱我心，我怜汝色，经百千劫，常在缠缚。惟杀盗淫，三为根本，随业随报，无有穷尽，故名业果相续。（汝负我命，我还汝债二句，文义互见，如云汝负我命，汝还我命；我负汝债，我还汝债。此杀盗二种业果也。汝爱我心，我怜汝色二句，亦应互见，如云我爱汝心，汝怜我色。此淫欲业果也。）谓以作用比业所依。如见远物，无有动摇，鸟集其上，如是等类，比知是杌；若有动摇等事，比知是人；若见迹步宽长，比知是象；身曳地行，比知是蛇。见比於眼，闻比於耳等；又若见瞑目执杖，□（音颠）蹶失路等，比知是盲。高声侧听，比知是聋。以所作业，比知正信聪睿。如是等类，名业比量。谓由往昔闻法之善业，复生佛世，受道得度，故名业生眷属。谓此识随染缘，而造恶业。随净缘，而造善业。差别不同，是名业用差别。业相者，即从真起妄，初动之相也。然本觉心源，离念寂静，因无明故，觉成不觉，遂成业相。故起信论云：以依不觉故，心动，说名为业。是也。
业相者即业行之相，谓色身能作种种业行之相，故一切业行，皆依色身摄受增长也。业即身口所作之业。谓修行之人，无量劫来，所作善恶诸业，或已受报，不复更发。或未受报，於静心中，忽然俱发。盖善业将受报，故发；恶业来责报，故发。於此善恶业相现时，勿喜勿怖，弥须用观，令业谢行，成一心取道。为是须观业相境也。（劫，梵语具云劫波，华言分别时节。）苦即生死之苦也。谓业系缚，则有生死逼迫之苦，不得自在，是名业系苦相。谓菩萨万行具足，悲智双运，或现神通，或说妙法，或入禅定，或修苦行，所作行业，但为利他，纵任无碍，是为业自在。
谓菩萨能随诸业，应时示现，受诸果报，无障无碍，是名业自在。业识者，即根本无明之惑也。谓本觉心源，初无动相，以不觉故，动为业识。论云：以依不觉故心动，说名为业。是也。业即身口所作善、恶业行也。谓由此诸业为因，致感生死之果，故名业道。业即业行，谓由贪□痴起身口意，造作五无间重恶之业，障蔽正道，是名业障。（五无间业者，一杀父、二杀母、三杀阿罗汉、四出佛身血、五破和合僧也。）
谓诸众生由贪□痴等惑，於诸善法不能勤行，而随身口意造作恶业，障蔽正道，是名业障。谓一切恶业为魔也。盖杀盗淫妄诸罪恶业，障碍正道，遂失智慧之命，是名业魔。人主之国，风俗机变，仁义昭明，其地和畅多人，故名人主。梵语弗于逮，亦云弗婆提，华言胜身。以其身胜南洲故也。又翻为初，谓日初从此出也。在须弥山东。其土东狭西广，形如半月，纵广九千由旬；人面亦如半月之形，人身长八肘，人寿二百五十岁。（梵语须弥，华言妙高。梵语由旬，亦云逾缮那，华言限量。大论云：由旬有三：大者八十里，中者六十里，下者四十里。肘以一尺八寸为一肘。）谓东弗婆提日正中时，北郁单越日则始没，南阎浮提日则初出，西瞿耶尼正当半夜。角宿主於众鸟。亢宿主出家求圣道者。氐宿主水、主众生房宿、主行车求利。心宿主於女人。尾宿主洲渚众。箕宿主於陶师。金刚部者，谓如来证得佛地，观众生藏识中烦恼习气，坚固难舍，以大空金刚智三摩地而摧破之，不离大圆镜智而演说般若相应陀罗尼，令诸众生得清净三业，而悟本有不坏金刚佛性，是为金刚部。故东方以阿[门@(人/(人*人))]佛为教主也。（烦恼习气者，烦恼余习气分也。大空者，即毕竟空也。梵语阿[门@(人/(人*人))]，华言不动。）谓於世界东方而涌也。东行七步者，涅盘经云：示为众生，而作导首也。
东行七步者，示为众生而作导首故也。时太子欲向园林游观，净饭王闻之，於是敕令街巷洒扫严净，其有老病死亡之人，悉令驱逐，勿使太子见之，心有所厌。及太子出东门，作瓶天子以神通力，化作老人，伛偻低头，倚杖呻吟，曲脊傍行。太子见已，为驭者言：我今此身，亦当老耶？若有如是老弊之相，何暇向彼园林游戏？宜速还宫，我当思惟，作何方便，得免斯苦。谓声是无常，非眼所见，若言声是眼见，而声与眼俱不能成，是名两俱不成。谓左右两腋，平满而不□也。（□，鸟瓜切，不满貌。）谓构合是非之言，向此说彼，向彼说此，令其争斗，故名两舌。
两舌者，谓向此说是，向彼说非；或向彼说此，向此说彼，而使彼此乖诤也。谓两舌之罪，亦令众生堕三恶道；若生人中，得二种果报：一者眷属乖离，二者亲族弊恶，是名两舌果报。严即功用得名，资妆为义。谓旷劫修成众法，悉备资广大之体，用妆真应之佛身也。（劫，梵语具云劫波，华言分别时节。）严即庄严，功即功用也。谓能以万行因华，庄严法身果体，皆由此心运用之功。故云严是心功。谓世间金玉等花，皆能严饰其身。以喻神通相好，则能庄严法身，故名严身花。中人谓非己之冤，非己之亲也。中人想者，谓於非怨非亲之人，亦生亲爱之想也。谓以一千个小千世界，则成中千世界。此中千世界中，共有百万日月，百万须弥山，百万四天下，百万四天王天，百万三十三天，百万夜摩天，百万兜率天，百万乐变化天，百万他化自在天，百万梵世天。一千二禅天，总为第三禅天所覆，是名中千世界。中品亲谓己之兄弟姊妹也。中品冤谓曾害己之兄弟姊妹者也。中善者，正说分居中，故名中善。如经方便品至分别功德品十九行偈，为正说分是也。谓中华之国，圣人出生，其中仁义昭明，佛法流布，实为文物之地。若非持戒修福，不得生此。故云中国难生。灌顶，喻也。如轮王太子受储君位，轮王乃取四大海水，灌太子顶，加以宝冠。以喻毗卢遮那，已得一切如来灌顶，受佛职位，而为三界法王。以清净法界智，演说般若相应陀罗尼，加持众生，身口意业悉得清净，亦受灌顶之位，而证清净法身，是为灌顶部。故中央以毗卢遮那为教主也。（三界者，欲界、色界、无色界也。）谓缘觉之人，亦用体空之智，初观十二因缘生，次观十二因缘灭。观此生灭，即悟非生非灭，破见、思之惑；更能侵除习气，以由能观之智，比於声闻稍胜，故所证真空之理亦深，是名中智观故得缘觉菩提。（侵除者，犹渐除也。习气者，见、思余习之气分也。）即中阴也。谓已死之后，未生之前，於其中间识未托胎，是名中有。
中有，亦名中阴。谓诸众生此身死后，识未托胎，现在所作善恶业因，必取当来善恶诸趣之果，因果不亡，故名中有。谓此经，龙树於龙宫所见，有四十九万八千八百偈，一千二百品，故名中本经。谓行人於禅定中，所得定根清净，就中所证之相，亦有三品不同。若於坐禅之时，忽觉身心澄静，发诸禅定，觉观分明，喜乐一心，即是下品定根净相。若於坐禅之时，身心安定，觉出入息长短细微，遍身毛孔出入无阂；或见自身诸不净相，因发禅定，身心快乐，寂然正受，即是中品定根净相。若於坐禅之时，身心安静，缘自五阴之身，即觉无常苦空梦幻不实，乃至一切诸法不生不灭，犹如虚空，寂静无为；厌离世间，悯念一切，即是上品定根净相。此之三品，总为中根行者所证之相。（五阴者，色阴、受阴、想阴、行阴、识阴也。）谓於世界中间而涌也。谓其中边山川稍险，故量为六十里也。中即中阴，般即般涅盘也。谓此人於欲界死已，未到色界，即於中间阴身，显发圣道，而般涅盘也。（梵语般涅盘，华言灭度。）中即中阴，亦名中有，以人死之后，未得托生之识身也。梵语般涅盘，华言灭度。谓此阿那含从欲界没，生色界时，於色界中有身，便断上地余惑，证阿罗汉，得般涅盘也。（上地，即无色界也。）中草喻声闻、缘觉也，谓此二乘之人，蒙佛法雨，而於大乘根渐增长，故名中草。中即中正，绝二边对待之谓也。谓观一念之心，非空非假，即空即假，名之为中。由观一念中故，一中一切中，无空无假而不中；以三观当处皆能绝待故也。盖言空则空外无法，言假则假外无法，言中则中外无法，三皆绝待，即为圆中，是名中观。中论即观论也。僧睿法师云：论有五百偈，龙树菩萨之所造也。以中为名者，照其实也；以论为称者，尽其言也。实非名不悟，故寄中以宣之；言非释不尽，故假论以明之也。盖因修行之人，内心滞惑，或生於倒见，或执於偏悟，故作此论，折之以中道之理，令二边之相，即真俗之不二，故名中论。（二边者，即空、有二边也。真、俗者，即真谛、俗谛也。）中即中正，统一切法之谓也。诸法本来不离二边，不即二边；若以中观观之，则能谛了诸法非真非俗，即真即俗，清净洞彻，圆融无碍；即一而三，即三而一，不可思议，故名中谛。（此观於中品中，亦分上中下三品）中辈中品上生者，谓受持五戒及八戒斋，不造五逆，无众过患，以此善根，求生极乐世界，命欲终时，佛与比丘放金色光，至其人所，演说苦空无常无我，赞叹出家，得离众苦。行者欢喜，自见己身坐莲华台，合掌为佛作礼，即得往生极乐世界。莲华寻开，闻众音声，赞叹四谛，即得阿罗汉道也。中辈中品中生者，谓若一日一夜，持八戒斋，或持沙弥戒，或持具足戒，威仪无缺，以此功德，求生极乐世界，命欲终时，见阿弥□佛放金色光，持七宝莲华，至行者前，授手迎接，行者自见坐莲华上，莲华即合，生宝池中。七日华敷，合掌叹佛，闻法欢喜，得须□洹，经半劫已，成阿罗汉也。中辈中品下生者，谓或有众生，孝养父母，行世仁慈。此人命欲终时，遇善知识，为其广说佛国乐事，亦说四十八愿。闻已命终，即生西方极乐世界。经七日已，遇观世音、大势至，闻法欢喜，得须□洹。过一小劫，成阿罗汉也。（五戒者，不杀、不盗、不邪淫、不妄语、不饮酒也。八戒斋者，不杀、不盗、不邪淫、不妄语、不饮酒、不坐卧高广大床、不著华□衣、不观听歌舞戏乐、并过中不食也。五逆者，弑父、弑毋、弑阿罗汉、出佛身血、破和合僧也。四谛者，苦谛、集谛、灭谛、道谛也。梵语阿罗汉，华言无学。沙弥戒即十戒也。具足戒即二百五十戒也。梵语须□洹，华言预流。四十八愿者，一、愿我刹中，无地狱饿鬼畜生；二、愿我刹中，无有女人；三、愿我刹中，人欲食时，百味具足；四、愿我刹中，人所欲衣服，随念即至；五、愿我刹中，自地至虚空，皆有百宝宫殿；六、愿我刹中，人心相爱敬，无有憎嫉；七、愿我刹中，人无有淫□愚痴；八、愿我刹中，人同一善心，无有他念；九、愿我刹中，人皆不闻不善之名；十、愿我刹中，人知身如幻，无贪著心；十一、愿我刹中，天人形容，一类金色；十二、愿十方世界，□飞蠕动，皆得为人；十三、愿十方诸天人民，皆作缘觉、声闻；十四、愿我刹中，人寿命无量；十五、愿我刹中，人所受快乐，皆如漏尽比丘；十六、愿我刹中，人住正信位，离颠倒想；十七、愿我刹中，人说经行道，十倍於佛；十八、愿我刹中，人尽通宿命；十九、愿我刹中，人尽得天眼；二十、愿我刹中，人尽得天耳；二十一、愿我刹中，人得他心智；二十二、愿我刹中，人尽得神足通；二十三、愿十方众生，闻我名号，皆生我刹；二十四、愿我顶中光明，胜如日月百千万倍；二十五、愿一切幽暗众生，皆睹光明，来生我国；二十六、愿十方众生，蒙我光明，触其身者，过诸天人；二十七、愿十方众生，愿生我国者，命终时，迎归我国；二十八、愿十方众生，系念於我一昼夜者，必生我刹；二十九、愿十方众生，十声念我名号，必生我刹，除五逆谤法者；三十、愿十方众生，前世作恶，闻我名号，寿终径生我国；三十一、愿十方众生，礼我名号，感诸天人，莫不致敬；三十二、愿十方女人，闻我名号，寿终之后，不复为女；三十三、愿十方众生，生我刹者，即补佛处；欲往他方设化，我以威力助往；三十四、愿我刹中，人欲往他方者，如其所愿；三十五、愿刹中菩萨，欲往他方供养诸佛，一食之顷，即可遍至；三十六、愿刹中菩萨，欲往十方供养诸佛既遍，是日未午，即还我刹；三十七、愿刹中菩萨，诵经说法，必得辩才智慧；三十八、愿刹中菩萨，能演说法，其智慧辩才，不可限量；三十九、愿刹中菩萨，其身紫磨金色，与佛无异；四十、愿刹中菩萨，欲於宝树中，见十方佛刹，即时应现；四十一、愿刹中菩萨，虽少功德，亦能见我道场，树高四千由旬；四十二、愿刹中一切天人，悉皆形色殊特，得天眼者，不辨名数；四十三、愿我刹中人，所欲闻法，自然得闻；四十四、愿刹中菩萨，顶中皆有光明，无异於佛；四十五、愿他方菩萨，闻我名号，皆得解脱三昧；四十六、愿他方菩萨，闻我名号，皆得成佛，常见一切诸佛；四十七、愿他方菩萨，闻我名号，即得不退转地；四十八、愿他方菩萨，闻我名号，即得无生忍，於诸佛法，永不退转也。）谓此色身死后未托生前，名为中阴。中阴藏者，如佛所说中阴等经。是也。谓无惭、无愧二种俱生，非各别起，行通前之忿恨覆恼等，唯遍在不善法中，是名中随烦恼。丰，盛也。谓舍卫国中之人，多修道行，而得解脱，是名丰解脱德。谓毁戒之人，老死临期，恶境现前，追悔无及，是名临终生悔。临门三车，喻小乘权教也。谓法华经譬喻品中，三乘之人，於火宅门外，索羊鹿牛三车，求出火宅，以喻三乘之人，依四谛、十二因缘、六度等法修行，得出生死，是名临门三车。（三乘者，声闻乘、缘觉乘、菩萨乘也。四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。六度者，一布施、二持戒、三忍辱、四精进、五禅定、六智慧也。）谓佛欲说法，必先观众生机器之大小，宿种之浅深，然后称其机宜而为说之，令生正信，增长善根，故名为人悉檀。为人所诳者，谓因前世专以妄语欺诳於人，故感今生为人之所诳惑也。菩萨善巧方便，能为天人及诸外道而作依止，令其得出生死大海，险难恶道；如海导师，为诸商众、孤露困苦之人而作依止，令於险难之中，有所恃赖也。菩萨以道行具足，乃得一切声闻、缘觉及诸天、人、龙、鬼、夜叉、干闼婆等，恭敬供养；如海导师，得国王宰辅一切人民恭敬供养。（梵语夜叉，华言勇健。梵语干闼婆，华言香阴。）经云：何谓佛弟子事佛？佛言：奉持五戒，广学经法，修习智慧，知三界苦，心不乐著，欲得解脱，行於六度，知死有生，知生有死，不贪身命，不为邪业，是名佛弟子事佛。（三界者，欲界、色界、无色界也。六度者，一布施、二持戒、三忍辱、四精进、五禅定、六智慧也。）菩萨於一切功德之法，善自增益，而能以诚实语，导引一切有情，出离生死苦海，而登涅盘彼岸；如海导师，谙通水陆之路，能以软爱之语，摄受诸商人众，复能为之先导，凡所指示之处，无不获其利也。谓修菩萨行者，以多闻故，知诸众生皆为无明所覆，常受长夜之苦；而能以智慧之灯，作诸光明，令其出离幽暗，而获清升之乐也。（无明者，无所明了也。）制谓制立，学处即当学戒也。以比丘不应制新卧具，弃掷旧者；佛欲制其学戒，故不赴请。谓佛为弟子说长行经竟，或有新来之众，未闻前说，佛则更为重说偈颂也。经云：何谓天人事佛？佛言：受持五戒，行於十善，至死不犯，信有罪福，常念正法，是名天人事佛。（五戒者，不杀、不盗、不邪淫、不妄语、不饮酒也。十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。）谓一切女人女子，皆为父母及夫主所拘，不得辄自出入，思仰如来，无由得见。是故如来入城，令彼女人，皆得瞻敬。观佛三昧海经云：若能暂见如来，相好光明，除六十劫生死之罪，获无量福。未来生处，必见弥勒。（梵语弥勒，华言慈氏。）为宴默而居者，谓如来深入禅定，寂然宴默，故不赴请。开谓开设，渐即渐次，即三乘之教也。佛初说华严根本一乘圆教，诸大菩萨信解证入如来智慧。时有三乘权浅之机，虽预法会，如聋若盲，不信不解，不顺不入。故卢舍那佛脱珍御服，著弊垢衣，乃开三乘渐次随宜之教，令彼声闻、缘觉及权教菩萨，开解成熟，故华严为开渐之本也。（三乘者，声闻乘、缘觉乘、菩萨乘也。梵语卢舍那，华言净满。）为成道业，应受此食者，谓不食则饥渴病生，道业何成？增壹阿含经云：多食致苦患，少食气力衰，处中而食者，如秤无高下。凡受食时，当作此观。谓建造佛塔，非惟利益於己身，盖将答报四恩，而毕无边之行愿也。（四恩者，国王、父母、师友、檀越也。）摄谓收摄，末即支末。即前三乘教也。佛既为诸小乘之机说三乘法，既成熟已，最后令其悟入佛慧。故大乘同性经云：所有声闻法、辟支佛法、菩萨法、诸佛法，如是一切诸法，皆悉流入毗卢遮那智藏大海，故华严为摄末之本也。（梵语毗卢遮那，华言光明遍照，亦云遍一切处。）谓如来先说此一乘圆顿之法，为诸教之本。然后渐施末教，调停小机，根器既熟，使其悟入如来智慧也。（末教者，即声闻、缘觉小教也。）谓佛因长行，文句繁多，恐难受持，故说偈颂，令人记忆。如为盘特说偈云：守口摄意身莫犯，如是行者得度世。等是也。（盘特，梵语具云盘陀伽，华言继道。）谓毁戒之人，诸善比丘皆悉诃责，而常畏避，如恶死尸，是名为智所诃。（梵语比丘，华言乞士。）谓如来於病人所，常兴救济之心，令其离苦得乐，是故入城乞食之时，凡有病苦者，因得瞻视，令其病差，发菩提心。为看诸卧具者，时有商人，施僧妙[叠*毛]。比丘得[叠*毛]，制新卧具，弃旧卧具，狼籍於地。佛欲待比丘去，往彼瞻看，故不赴请。谓如来乞食，为破我慢自高，於富贵贫贱等家，皆无拣择，是名破我慢，贵贱同游。为莲故华有二喻：一喻为实施权，谓莲以喻实，华以喻权。盖譬如来为一乘之实，而施三乘之权。故经云：虽示种种道，其实为佛乘。是也。二喻从本垂迹，谓莲以喻本，华以喻迹。盖譬如来从久成佛之本，而施今日设化之迹。故经云：我实成佛以来，久远若斯，但教化众生，作如是说，我少出家，得三菩提。是也。（三乘者，菩萨乘、缘觉乘、声闻乘也。梵语三菩提，华言正道。）谓如来三界至尊，最胜无比，故建塔以表之，令人瞻礼，而归敬也。（三界者，欲界、色界、无色界也。）为观察病者，谓时有病僧，如来为瞻察调理，故不赴请。为诸天说法者，谓如来为诸天众宣说法要，故不赴请。谓佛为弟子说长行经竟，有根钝不能解悟，更为重说偈颂也。谓佛随众机，有喜乐偈颂者，即为演说偈颂也。非人，即鬼神之类。谓修菩萨行者，但为利益众生，常怀慈忍之心，於一切时处，鬼神之类，悉皆护卫也。
非人，即鬼神之类。谓菩萨於诸梵行，精进无怠，於一切时处，鬼神之类，悉加卫护也。谓此山於世界成时，四洲之中，最为先成，是名为首妙。以喻菩萨，世界初成之时，先出於世，为诸众生现种种资具也。经云：何谓魔弟子事佛？佛言：虽受佛戒，心乐邪业，不信正道，不知有罪恶之报，假名事佛，常与邪俱，是名魔弟子事佛。谓如来说圆教之法，理无孤起，必眷属随生，故十方诸佛、菩萨，互为主伴，重重交参，同时顿唱圆教法门。如净空明月，列星围绕，净器百川，近远炳现。名主伴圆明。一一法会所说法门，称性极谈，具足众德，名为具德。经云：法界修多罗，以佛刹微尘数修多罗以为眷属。是也。（梵语修多罗，华言契经。）谓毗卢遮那与十方佛，互为主伴，重重无尽，而说此经。如此方遮那为主，说此法时，十方诸佛为伴；彼方为主，此方为伴。如此方说十住时，十方来证，皆言我等国土，皆说此法。则知十方国土，一切诸方，互为主伴，皆说此经，故名主伴经。（十住，即经中十住品也。）（亦名离垢眼），主兵又曰典兵臣，谓转轮圣王意欲得四种兵，若千若万，乃至无数；顾视之间，兵即已办，行阵严整，是为主兵宝。阿含经又云：其人智谋雄猛，韬略独出，即诣王所；白言：大王有所讨伐，不足为忧，若欲象马车步四种兵者，我自能办。是也。主即佛也。佛，梵语具云佛陀，华言觉。即自觉觉他，觉行圆满也。谓佛为世间、出世间说法化导之主，故名主成就。谓此身薄皮所覆，从头至足，纯是秽物，故名举体不净。谓菩萨摄取众生，多历时数，久久教化，乃得成熟，是名久摄。谓法将灭时，有人久行平等慈忍，未尝少息，一旦逆境现前，不能安忍，□恚倏起，坏灭善根，是为法没时之秽行也。么，梵语具云磨磨迦逻，华言我所。谓知一切法离我所故。肇法师曰：我为万物主，万物为我所。经云：唱么字时，入般若波罗蜜门，名大流湍激，众峰齐峙。疏云：即我所执性，若众峰齐峙，长流湍激。义即义理。谓一切契经，皆诠义理，然义必依文而得显，文因义而能成；裁断其文，必由乎义，是为义句。谓法华一经所说之法，其义深远，即是顿教了义之理，非声闻、缘觉所能测其边底，是名义善。谓十住菩萨善解诸法之义，是名义天。（十住者，发心住、治地住、修行住、生贵住、具足住、正心住、不退住、童真住、法王子住、灌顶住也。）谓菩萨了知一切诸法义理，通达无滞，故名义无碍智。义是能依体者，谓一切义理，皆依文字而显，故义是能依，而与文字同为能诠契经之体也。义即圆教所诠玄妙之义，理即法界所显圆融之理，谓此经所诠义理，正属圆教，说一法则诸法皆摄，谈一位则诸位咸收；是故尘含法界，念摄僧只，一切法门同归华严性海也。分齐者，以圆教所明，事事无碍，法界及一切尘毛，称性圆融，所显之理，正是此经分齐也。（僧只，梵语具云阿僧只，华言无数。）义甚深者，谓如来所证种智，性义微妙不可思议也。谓诸菩萨持所闻无量义趣，经无量时，永不忘失，是名义陀罗尼。乐即欢悦之意，谓或遇好缘好境，身心皆得欢悦。要览云：适悦身心曰乐。是也。不用处，又名无所有处，亦无色界天也。谓菩萨修戒定慧，证乐三昧。以此天厌识处无边，入无所有处，以此处如痴，痴故是苦，故以此三昧，令其舍离於痴，亦得证此也。谓修菩萨行者，当离愦闹，住於山林空闲之处，寂静宴默，思惟正道，而广集一切善根也。乐即安隐寂灭之谓也。盖菩萨了知诸法之中，而有涅盘寂灭之乐，以破声闻之人，不应於诸法中执之为苦，是名乐修。（梵语涅盘，华言灭度。）谓於六尘顺情之境而有适悦之乐，是名乐受。
谓身於顺情之境，而受安逸之乐，是名乐受。谓人之出家，当从正法修习善业成菩提果，若从外道，则增诸邪见，作不善业，而菩提之心未有不退失者矣。（梵语菩提，华言道。）谓诸天音乐，不鼓自鸣。衰相现时，其声自然不起，是为小衰相也。念佛之人，於佛所说正法，当须不惜身命，守护爱惜，是名乐守护心。乐者，安隐寂灭之谓也。离生死逼迫之苦，证涅盘寂灭之乐，故名乐德。（梵语涅盘，华言灭度。）怡悦之心为乐。谓行者喜心既息，则恬然静虑，受禅之乐，故名乐支。
怡悦之心为乐。谓行者发三禅乐已，若能善用舍、念、慧三支，将获此乐，乐则遍身，若离三禅，余地更无遍身之乐，故名乐支。
怡悦之心名乐，谓行者发初禅时，喜踊之心既息，则恬然静虑，而受怡悦之乐也。
怡悦之心名乐，谓行者喜踊之情既息，则怡然静虑，而受怡悦之乐也。
怡悦之心名乐，谓行者发第三禅乐已，若能善用舍念慧之三支，将护此乐，乐则遍身。若离三禅，则余地更无遍身之乐也。谓修菩萨行，即当离诸喧闹，澄神息虑，以求佛道。如经所说，身心寂静，观察诸法甚深境界，是名乐於寂静。无生法，即不生不灭之理，忍即安忍。修行之人，於不生灭之法，起希乐心，安忍不退，以期必证乎此也。乐法者，谓因成就智度，故爱乐佛法。若不遍历十方，承事诸佛，听法无厌，如海纳流，无时盈溢，则智度不得圆满也。谓坐禅之人，欲修禅定，於彼得定，善解缘起，入寂静处者，即当爱乐恭敬，求其开导，以起定心，是为乐著安定。乐者，即涅盘清净之乐；非乐者，即苦义。谓声闻、缘觉，为无明之惑所覆，於如来涅盘清净乐中妄计是苦，是为非乐颠倒。
乐即涅盘清净之乐，非乐即苦也。谓二乘为无明所覆，於如来清净涅盘，妄计是苦，是名非乐颠倒。（梵语涅盘，华言灭度。二乘者，声闻乘、缘觉乘也。）谓菩萨随顺一切众生根性所乐闻法，而为说之，圆融无滞，故名乐说无碍智。谓如来说法音声，称机浅深，令众生乐闻而不舍也。谓佛说法，称适机宜，语音宣畅，事理该明，当机之众，无不喜乐听闻，故名乐闻语。谓有众生，乖於实道，多无正见，但依言取文，随声取义，超情至理，不入於心，是为乖实非器。（超情至理者，谓超越情量至极之理也。）谓因戒缓故，堕於修罗、饿鬼、畜生、地狱四趣之中。由乘急故，还得闻法。如八部中，龙鬼等皆得预会闻法，是名乘急戒缓。（八部者，天、龙、夜叉、干闼婆、阿修罗、迦楼罗、紧那罗、摩[目*侯]罗伽也。）谓因戒急故，得生人天，由乘急故，亦得闻法悟道，是名乘戒俱急。谓因戒缓故，永堕四趣，失天人身；以乘缓故，不得闻法，是名乘戒俱缓。最上即无上，乘犹车乘，有运载之义。是大乘菩萨所乘，名最上也。菩萨得最上乘，广为一切有情，转大法轮，使其开悟，超出三界；如月天子，乘清净轮，照四天下，令诸见者，离暗得明也。（三界者，欲界、色界、无色界也。四天下即四洲，东弗于逮、南阎浮提、西瞿耶尼、北郁单越也。）［出华严经随疏演义钞］ 华严者，谓如来以万行因华，庄严法身果德也。九会说者，如来与菩萨四众、天龙八部，於菩提场等处，九番聚会而广说此法也。（菩萨，梵语具云菩提萨□，华言觉有情。四众者，比丘、比丘尼、优婆塞、优婆夷也。八部者，天龙、夜叉、干闼婆、阿修罗、迦楼罗、紧那罗、摩[目*侯]罗伽也。梵语菩提，华言道，树名也，如来於此树下成道，故其处名菩提场。） 〔第一会〕，此会菩提场，普贤菩萨说如来依报因果法门，自第一卷至十一卷，共六品经。（依报者，即所依之国土也。六品者，世主妙严品，如来现相品，普贤三昧品，世界成就品，华藏世界品，毗卢遮那品也。） 〔第二会〕，此会普光明殿，文殊师利菩萨等说十信等法门，自第十二卷至十五卷，共六品经。（普光明殿者，其殿众宝所成，光明照映。又佛於中说法，普放光明故也。梵语文殊师利，华言妙德。十信者，信心、念心、精进心、慧心、定心、不退心、护法心、回身心、戒心、愿心也。六品者，如来名号品，四圣谛品，光明觉品，菩萨问明品，净行品，贤首品也。） 〔第三会〕，此会忉利天宫，法慧菩萨说十住等法门，自第十六卷至十八卷，共六品经。（梵语忉利，华言三十三，即帝释等三十三天所居之处也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。六品者，升须弥山顶品，须弥山顶偈赞品，十住品，梵行品，初发心功德品，明法品也。） 〔第四会〕，此会於夜摩天宫，功德林菩萨说十行等法门，自第十九卷至二十一卷，共四品经。（梵语夜摩，华言善时分。以此天时时唱快乐故也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。四品者，升夜摩天宫品，夜摩宫中偈赞品，十行品，十无尽藏品也。） 〔第五会〕，此会兜率天宫，金刚幢菩萨说十回向等法门，自第二十二卷至三十三卷，共三品经。（梵语兜率，华言知足，以此天於五欲境知止足故也。十回向者，救护众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。三品者，兜率天宫品，兜率天宫偈赞品，十回向品也。） 〔第六会〕，此会他化天宫，金刚藏菩萨说十地法门，自第三十四卷至三十九卷，共一品经。（他化者，谓诸欲乐境不劳自化，皆由他化而自在受用，即他化自在天也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。一品即十地品也。） 〔第七会〕，此会复於普光明殿，毗卢遮那如来说阿僧只数量法门，普贤菩萨亦说十大三昧等及等觉法门，自第四十卷至五十二卷，共十一品经。（梵语毗卢遮那，华言遍一切处。梵语阿僧只，华言无数。梵语三昧，华言正定。等觉者，去后妙觉佛位，犹有一等，胜前诸位，得称觉也。十大三昧者，普光大三昧、妙光大三昧、次第遍往诸佛国土大三昧、清净深入行大三昧、知过去庄严藏大三昧、智光明藏大三昧、了知一切世界佛庄严大三昧、众生差别身三昧、法界自在大三昧、无碍轮大三昧也。十一品者，十定品，十通品，十忍品，阿僧只品，如来寿量品，诸菩萨住处品，佛不思议法品，如来十身相海品，如来随好光明功德品，普贤行品，如来出现品也。） 〔第八会〕，此会复於普光明殿，普贤菩萨说离世间法门，自第五十三卷至五十九卷，共一品经。（离世间法者，谓超越世间大乘之法也。一品即离世间品也。） 〔第九会〕，此会逝多林，文殊师利菩萨等说入法界法门，自第六十卷至八十卷，共一品。（梵语逝多，华言胜林，即给孤独园也。法界者，交彻融摄，故曰法界。即诸佛平等法身之理也。一品，即入法界品也。）［出大乘庄严经论］ 〔一、安住心〕，谓修行之人，於习禅时，或数息，或观心，当须系缘一境，念念相续，安住其心，不令散乱也。 〔二、摄住心〕，谓修行之人，於习禅时，摄心宁静，则禅定可成；若觉一念稍动，即便摄持，令心安住也。 〔三、解住心〕，谓修行之人，於习禅时，既解知觉观之心，攀缘外广，即当收□安住也。（初心在缘曰觉，细心分别禅味曰观。） 〔四、转住心〕，谓修行之人，於习禅时，觉心既息，不妄摇动，得静定功，转乐安住也。 〔五、伏住心〕，谓修行之人，於习禅时，心住静定，久或生厌，随而折伏，益加精进也。 〔六、息住心〕，谓修行之人，於习禅时，忽觉内心动乱，而生过失，於一念间，即令止息也。 〔七、灭住心〕，谓修行之人，於习禅时，或由外缘，忽起贪爱等念，即当猛省，方便灭除，无令增长也。 〔八、性住心〕，谓修行之人，於习禅时，既能息诸妄念，则知心性本来明静，任运安住也。 〔九、持住心〕，谓修行之人，於习禅时，功行纯熟，安住正定，不由作意，任运持善不失，持恶不生也。［出涅盘经］ 九净肉者，律中但开不见、不闻、不疑三种。楞严要解加自死、鸟残，为五种。而此经复加不为己等，是为九净肉也。然如来护生戒杀，而听比丘食此净肉者，盖因地多沙石，草菜不生之处，听以活命。此亦权巧方便耳。若大慈利物，皆所应断。故此经复制诸比丘悉不得食也。 〔一、不见杀〕，谓眼自不曾见其杀也。 〔二、不闻杀〕，谓耳自不曾闻其杀，亦不从无信人前，闻其语为我故杀也。 〔三、不疑为己杀〕，僧只律云：比丘於檀越家见羊，后再往彼，见其头脚在地，即生疑而问言：前所见羊，为在何处？若言为阿□黎杀，则不应食。若言我为祠天故杀，是名不疑为己杀也。（梵语比丘，华言乞士。梵语檀，华言施。言檀越者，华梵兼举。谓行施者，能超越贫穷之海也。梵语阿□黎，华言轨范。） 〔四、不为己杀〕，谓因於他事，或为他人而杀，不专为我而杀也。 〔五、自死〕，谓非因人故杀，亦非为他物之所伤害，乃其命尽报终而死也。 〔六、鸟残〕，谓於山林间，而为鹰□等之所伤害者也。 〔七、生干〕，谓不由汤火而熟，亦非鹰□之所伤残，乃因死已日久自干也。 〔八、不期遇〕，谓不因期约，偶然相遇而食也。 〔九、前已杀〕，谓非今时因我而杀，乃是前时先已杀者也。［出天台四教仪集注］ 谓欲界有贪□痴慢四种思惑，色界、无色界各有贪痴慢三种思惑，三界思惑，共为十使，并前见惑八十八使，合之而为九十八使也。善财承教，至伊沙那聚落，参胜热婆罗门。见彼胜热，修诸苦行，求一切智；四面火聚，犹如大山，中有刀山，高峻无极，登彼山上，投身入火。语善财言：汝今若能上此刀山，投身火聚，诸菩萨行，悉得清净。尔时善财即登刀山，自投火聚。未至中间，即得菩萨善住三昧；才触火焰，又得菩萨寂静乐神通三昧。时胜热婆罗门告善财言：我唯得此菩萨无尽轮解脱，如诸菩萨大功德焰等法，而我云何能知能说，复令参慈行童女。（梵语伊沙那，华言长直。）［出宝性论］ 如来藏，即是众生本源清净心地，诸佛法身之果德也，具足诸法，包含万像。诸佛证此藏心，利益群生，应用无尽；众生迷此藏心，常为无明烦恼障覆，业惑之所缠缚，而不能证得。佛令众生修行一切善法，断除烦恼无明，显出自己如来藏清净法身之体，故说此九种譬喻也。（无所明了，故曰无明。昏烦之法，恼乱心神，故曰烦恼。） 〔一、萎华佛身喻〕，萎，枯悴也。萎华，譬无明烦恼；佛身譬如来藏也。谓一切众生烦恼身中，本有功德庄严如来藏身，而为无明贪惑所覆，而不能见也。论云：功德庄严佛，住在萎华中。是也。 〔二、岩蜂淳蜜喻〕，岩蜂譬烦恼，蜜以譬如来藏。谓蜂为人所触，则放毒螫；人为境所逆，则生□害也。盖一切众生如来藏中，具有功德法味，而为无明□恚之所缠绕，不得其用。犹彼淳美之蜜，而为群蜂之所围□，而不能得其味也。论云：上妙美味蜜，为群蜂围□。是也。 〔三、糠粳米喻〕，糠谷皮，糠之□者，譬烦恼也。粳米，譬如来藏法身之体也。盖如来藏法身之体，隐在众生无明痴惑之中，不得受用。犹粳米在糠之内，而不可充食也。论云：谷实在中，无人能受用。是也。 〔四、粪秽真金喻〕，粪秽譬烦恼，真金譬如来藏性。谓法身本净，犹如真金，为烦恼粪秽覆污，而不明洁。盖一切众生，飘流三界，而迷失如来藏性於烦恼之中，亦犹人遗弃真金於粪秽之内也。论云：如人行远路，遗金粪秽中。是也。（三界者，欲界、色界、无色界也。） 〔五、贫家宝藏喻〕，贫家譬众生，宝藏譬如来藏性。谓一切众生无明烦恼身中，而有如来藏性。犹贫人屋内，而有珍宝之藏也，贫人虽有宝藏，为地所覆，而不能见。众生虽具法身，为无明烦恼所覆，而不能显也。论云：譬如贫人舍，地有珍宝藏。是也。 〔六、庵罗内实喻〕，庵罗，梵语具云庵摩罗，华言柰，果名也。内实者，即果内之种子。果譬烦恼妄惑，内实譬如来藏中菩提种子，谓诸众生烦恼妄惑之中，而有如来藏菩提种子，安住不动。犹庵罗果内而有种子，含藏不朽也。论云：如种种果树，子芽不朽坏。是也。（梵语菩提，华言道。） 〔七、弊衣金像喻〕，弊衣即破垢之衣，譬烦恼；金像即佛身之像，譬如来藏。谓如来藏清净法身，为无明弊垢之所缠覆，堕在生死道中，犹弊垢之衣，缠□真金之像，弃於道路也。论云：弊衣缠金像，在於道路中。是也。 〔八、贫女贵胎喻〕，贫女，譬无明烦恼；贵胎者，即贫女胎中所怀贵人，譬如来藏。谓一切众生无明烦恼之中，而有如来清净法身之体，而不能见。如贫女怀贵人之胎，而不自知也。论云：譬如孤独女，身怀转轮王。是也。 〔九、焦模铸像喻〕，焦模者，焦土所为之模范，譬烦恼；铸像者，所铸金像，譬如来藏。谓如来藏性在众生无明暗惑之中，犹熔真金铸像在於焦模之内，而不能类（编者注：「类」疑是显）见也。论云：如人熔真金，铸在泥模中。是也。［出金刚经论释］ 金刚九喻者，乃是金刚般若经中九种譬喻也。此经有三译：一、姚秦鸠摩罗什法师译，二、魏菩提流支法师译，三、陈真谛法师译。此九种譬喻，乃是魏时所译之文，所谓一切有为法，如星翳灯幻，露泡梦电云，应作如是观。是也。（梵语般若，华言智慧。梵语鸠摩罗什，华言童寿。梵语菩提流支，华言觉希。） 〔一、星喻〕，谓星宿夜则明朗，日光一照，众星皆隐。以譬众生昏迷，执著诸见，自为明了；若以正智之心照之，则众见皆灭也。论云：譬如星宿为日所映而不现，故智日心法亦复如是。 〔二、翳喻〕，谓人目有障翳，则见空华等相。以譬众生无明覆障，则见一切有为虚妄之境界也。论云：如目有翳，则见空华，观有为法，亦复如是。 〔三、灯喻〕，谓灯因膏油而焰焰无穷，以譬众生妄识，依贪爱境界而生生不绝也。论云：譬如灯光，识亦如是，依止贪爱诸法住故。 〔四、幻喻〕，谓诸幻化之事，无而忽有。体本不实，皆因幻师咒术之力，假作种种形相。以譬世间山河大地，皆是虚妄幻化，以因众生惑业力故，而妄有种种境界也。论云：譬如幻事，所依住处，亦复如是，以器世间，无实体故。（器世间者，谓世界如器，即山河大地等物是也。） 〔五、露喻〕，谓露沾於草木，体不久停，为风所吹，须臾即落。以譬众生幻身，虽於世间暂尔留住，为无常风所吹，□忽变灭也。论云：譬如朝露，身以如是，暂时住故。 〔六、泡喻〕，泡，水沤也。谓水泡因□、水、风三者和合而成。以譬众生根、境、识三法和合，而有苦乐受用之境也。论云：譬如水泡，所受用事，亦复如是。根、境、识等三法合故。（□，水点也。根、境、识者，根即眼根、耳根、鼻根、舌根、身根、意根也，境即色尘、声尘、香尘、味尘、触尘、法尘也，识即眼识、耳识、鼻识、舌识、身识、意识也。） 〔七、梦喻〕，谓昼缘诸境，夜则感梦。本无实体，惟因想生。以譬众生缘念过去，造作诸事，境虽已灭，缘想即现。盖言一切有为之法，皆因妄想而成，亦如梦境也。论云：又如梦境，过去诸法，亦复如是。 〔八、电喻〕，谓雷、电之光，刹那不住。以譬一切现在诸法，犹如电光，□忽则灭也。论云：譬如电光，刹那不住，现在诸法，亦复如是。（梵语刹那，华言一念。） 〔九、云喻〕，谓云能降雨泽，又能变现不常。以譬众生阿赖耶识含藏诸法，能持未来种种境界，变现不定也。论云：譬如云影，未来诸法，亦复如是。阿赖耶识与一切法为种子根本故。（梵语阿赖耶，华言藏识，即第八识也。）［出释氏要览］ 谓欲界五趣，杂居一地；色界四禅，分为四地；无色界四空，分为四地，共为九也。地有持载之义，众生依之而住。此之九地，从忉利天已下及四趣，皆为地居；夜摩已上，以至非非想天，皆为空居。从所依处得名，故皆言地也。 〔一、五趣杂居地〕，五趣者，即欲界六天、人、饿鬼、畜生、地狱也。本该六趣，以阿修罗通於诸趣，故但言五。杂居者，五趣虽果报苦乐不同，总居於欲界故也。（欲界六天者，四天王天、忉利天、夜摩天、兜率天、化乐天、他化自在天也。梵语阿修罗，华言无端正。） 〔二、离生喜乐地〕，离生喜乐地者，即色界初禅天也。谓此天已离欲界欲恶之法，得觉观禅定，身心凝静，而生喜乐。住於此定，一切苦恼皆不能逼也。（觉观者，初心在缘曰觉，细心分别禅味曰观。） 〔三、定生喜乐地〕，定生喜乐地者，即色界二禅天也。谓此天已离初禅觉观动散，摄心在定，澹然凝静，而生胜定喜乐。住於此定，如人从暗室中出见日月光明，朗然洞彻也。 〔四、离喜妙乐地〕，离喜妙乐地者，即色界三禅天也。谓此天已离二禅天喜之踊动，因摄心谛观，泯然入定，而得胜妙之乐。住於此定，乐法增长，遍满身中也。 〔五、舍念清净地〕，舍念清净地者，即色界四禅天也。谓此天舍二禅之喜，及三禅之乐，心无憎爱，一念平等，清净无杂。住於此定，空明寂静，万像皆现也。 〔六、空无边处地〕，空无边处地者，即无色界第一天也。谓此天厌色界色质为碍，不得自在，故加功用行，灭一切色相，而入虚空处定。住於此定，其心明净，无碍自在也。 〔七、识无边处地〕，识无边处地者，即无色界第二天也。谓此天厌空处无边，转心缘识与识相应，心定不动，三世之识，悉现定中。住於此定，清净寂静也。（三世者，过去、现在、未来也。） 〔八、无所有处地〕，无所有处地者，即无色界第三天也。谓此天厌空处无边，识处三世流转无际，舍此二处，而入无所有处定。住於此定，怡然寂静，诸想不起也。 〔九、非非想处地〕，非非想处地者，非前识处之有想，非无所有处之无想，即无色界第四天也。谓此天厌无所有处如痴，故舍之，而入非非想处定。住於此定，不见有无相貌，泯然寂绝，清净无为也。［出宗镜录］ 谓众生一念之心，缘於尘境，随有九种之相，如轮旋转，周而复始，无有休息，故云九心成轮也。 〔一、有分心〕，有分，即心本有之分。谓如众生初受生时，心虽未能分别，亦有自然任运缘境之分也。 〔二、能引发心〕，谓众生一念之心，既有境对，遂於此境，能引发分别也。 〔三、见心〕，谓此一念之心，於所缘之境，既能引发、分别，则内外照瞩，一一明见也。 〔四、寻求心〕，谓此一念之心，於境既能明见，即起希慕，追寻求觅也。 〔五、贯彻心〕，谓此一念之心，於境既能求觅，则贯透通彻，知其善恶也。 〔六、安立心〕，谓此一念之心，於境既已通达善恶，遂能安立言语，分别是非也。 〔七、势用心〕，谓此一念之心，既於善恶有所安立，遂起动作之势用也。 〔八、返缘心〕，谓此一念之心，动作既兴，遂休废道业，返缘所作之事也。 〔九、有分体心〕，谓此一念之心，既返缘已，还归前有分之体，任运缘境，相续无已也。［出大智度论并兴起行经］ 如来已离一切障碍，成就无量诸胜功德，岂有如是种种业报之实。盖亦善巧方便，令诸众生，知造善恶业因，必有苦乐果报。故说此九种恼事也。 〔一、六年苦行〕，佛言：往昔波罗柰城边，有婆罗门子，名火□；复有瓦师之子，名护喜。二子少小心相敬念。护喜谓火□曰：共见迦叶如来。火□答曰：何用见此髡道人。如是至三后日，护喜复曰：可共暂见。答曰：何用见此髡头道人。何有佛道。於是护喜捉火□头曰：为汝共见如来。火□惊怖，心念此非小缘，必有好事耳。即曰：今放我头，我共汝去。既至佛所，礼迦叶足。护喜白佛：火□不识三宝，愿佛开化。火□睹佛相好，心生欢喜，出家学道。时火□者，即我身是。护喜者，我为太子逾城出家时，作瓶天子导我者是。我往昔以恶言道迦叶佛，故受诸苦报。由此余殃，今欲临成佛时，复受六年苦行也。（梵语波罗柰，华言江□城。梵语婆罗门，华言净行。梵语迦叶，华言饮光。三宝者，佛宝、法宝、僧宝也。作瓶天子，即色界净居天也。） 〔二、孙陀利谤〕，佛言往昔波罗柰城，有博戏人，名净眼。时有淫女，名鹿相。净眼诱此女人，共车出城，至树园中，共相娱乐。时彼园中，有辟支佛修行道法。净眼待辟支佛入城乞食，遂杀鹿相，埋辟支佛庐中。后累辟支佛，将至死地。净眼见已，即起悲心，我所造作，自当受之。故自说罪因，国王即杀净眼。时彼净眼者，则我身是。彼鹿相者，孙陀利是。以是因缘，无数千岁，受无量苦。今虽得佛，由此余殃，故获孙陀利女谤也。（辟支佛，梵语辟支迦罗，华言缘觉。） 〔三、木枪〕，佛在罗阅只竹园精舍，入城乞食。忽有木枪，迸在佛前。心自念言，此是宿缘，我当受之。众见惊愕。佛复心念：现偿宿缘，使众人见，不敢造恶。便踊身虚空，去地一仞。木枪逐佛，乃至七由延，枪亦随之。佛於空中化一青石。厚阔十二由延，佛立石上，枪即穿石出在佛前；又化地水火风，各厚阔十二由延，佛立其上，枪亦穿过。佛复上四天王宫，次第乃至梵天，枪亦次第而上，至於佛前。所过诸天，与说宿缘。佛复从梵天下，至罗阅只城，枪亦寻下。国人随从，看此因缘，佛恐众人见偿此缘，皆闷死。是故佛语众人，各自还归，亦敕诸比丘众，各还房已。佛便心念，当偿宿缘。遂叠大衣，敷座而坐。即展右足，木枪便从足趺彻过。舍利弗等，皆至佛所，礼拜慰问。为说宿缘：往昔有两部主贾客，入海取宝，后遇水涨争船。第二部主与第一部主格战。第二部主以[金*窜]矛，[金*窜]第一部主脚过，即便命终。佛告舍利弗，尔时第二部主者，即我身是。第一部主者，今提婆达兜是。我时[金*窜]彼脚，以是因缘，受诸苦报。今虽得佛，由此残缘，故受木枪刺脚也。（梵语罗阅只，华言王舍城。梵语由延，即由旬，华言限量。四天王者，东方持国天王、南方增长天王、西方广目天王、北方多闻天王也。梵语比丘，华言乞士。梵语舍利弗，华言□子。梵语提婆达兜，亦云提婆达多，又云调达，华言天热。） 〔四、马麦〕，佛言过去世时，有比婆叶如来，在盘头摩跋城中，与大比丘众俱。有盘头王与诸臣民请佛供养，及比丘僧，佛默然许之。王还，具馔已毕，即执香炉，启曰：唯愿屈尊来受我供。佛敕大众往诣王宫。食毕各还。时为病比丘取食而归。尔时城中有婆罗门，教五百童子。佛从婆罗门所过时，婆罗门见食香美，便起妒意。此髡沙门，正应食马麦，不应食甘馔。亦教童子言，此等师主，皆食马麦。时婆罗门者，即我身是。五百童子者，五百罗汉是。我时言他食马麦故，受诸苦报，今虽得佛，由此残缘，我及众等於毗兰邑食马麦九十日也。（梵语沙门，华言息心，又云勤息、比婆叶、盘头摩、跋毗兰俱无翻。） 〔五、流离王杀释种〕，佛在世时，波斯匿王新绍王位，使臣求亲於迦毗罗国释种之家，时摩诃男婢生一女，颜貌端正，送与波斯匿王。后生一子，名曰流离。及年八岁，与梵志子好苦，诣摩诃男家。时迦毗罗国新起一讲堂，欲请如来於中供养。尔时流离太子往至讲堂，即升师子之座。时诸释种见之，骂言：此婢生物，敢入中坐。於是出语梵志子好苦曰：此诸释种，捉我毁辱，乃至於此。我后绍王位时，汝当告我此事。流离太子后绍王位，好苦以前事告之。流离集兵往伐释种。佛告比丘，往昔之时，此罗阅城有捕鱼村。时世饥俭，彼村有池多鱼。时城中人向於池中捕鱼食之。池中有二种鱼，一名麸，二名多舌，各怀报怨。时有一小儿在岸，见鱼跳而喜，以杖打彼鱼头。尔时罗阅人者，今释种是。麸鱼者，今流离王是。多舌鱼者，今梵志好苦是。小儿者，即我身是。以是因缘，故流离王杀释种也。（梵语波斯匿，华言胜军。梵语迦毗罗，华言黄色。） 〔六、乞食空钵〕，佛尝入婆罗门聚落中乞食不得，空钵而还。 〔七、旃荼女谤〕，佛言往昔有佛，名尽胜如来。会中有两种比丘，一名无胜，一名常欢。时波罗柰城有大爱长者妇，名善幻。两种比丘往来其家，以为檀越。无胜比丘为断漏故，供养无乏。常欢比丘结使未除，供养微薄。常欢比丘兴嫉妒心，诽谤无胜与善幻通，不以道法供养，乃恩爱耳。时常欢者，则我身是。善幻妇者，今旃荼是（旃荼亦名旃沙）。我时谤无胜，故受诸苦报，今虽得佛，由此余殃，我为外道比丘王臣说法之时，却被多舌童女，系盂起腹，来至我前，谤曰：沙门何以不说家事？乃说他事。今汝自乐，不知我苦。汝先共我通，使我有身，今当临月。事须酥油以养小儿，尽当给我，尔时众会皆低头默然。时释提桓因化作一鼠，入其衣裹，啮盂系断，忽然落地。众等见已，皆大欢喜。（旃荼，梵语具云旃荼罗，华言严帜，又云屠者。谓恶业自严行时，摇铃持竹为标帜也。梵语檀，华言施。言檀越者，华梵兼举耳。谓能行施，则超越贫穷之海也。断漏者，言断生死之漏也。结使者，即惑业也。梵语释提桓因，华言能天主。） 〔八、调达推山〕，佛往昔於罗阅只城，有长者名须檀，家富多财，子名须摩提。其父须檀命终已后，摩提异母弟名修耶舍摩提，不欲与弟分财。一日与弟执手，共登耆□崛山，将至高崖，便推置崖底，以石[土*追]之，其弟命绝。佛告舍利弗：长者须檀者，我父王白净是也。须摩提者，则我身是。修耶舍者，今提婆达多是也。以是因缘，我於耆□崛山经行，为提婆达多举崖石以掷我头，山神以手接石，石边小片，迸中我脚，拇指破而血出。（梵语耆□崛，华言鹫头，即灵鹫山也。须檀、须摩提俱无翻。） 〔九、寒风索衣〕，佛於阿罗婆伽林中，冬至前后，八夜寒风破竹，尝索三衣御寒。（阿罗婆伽无翻。）［出禅波罗蜜门］ 谓佛为众生贪著世间五欲，以为美好，耽恋沉迷，轮回生死，无有出期，是故令修此九种不净观法，想念纯熟，心不分散。若得三昧成就，自然贪欲除灭，惑业消尽，得证道果。此之九种，虽是假想作观，然用之能成大事。譬如大海中死尸，溺人附之，即得度也。（五欲者，色欲、声欲、香欲、味欲、触欲也。梵语三昧，华言正定。） 〔一、胖胀想〕（胖，普降切。胀，知亮切），谓修行之人，心想死尸，见其胖胀，如韦囊盛风，异於本相，是为胖胀想。（韦囊者，皮囊也。囊本空虚，盛风则满。以譬死尸胖胀之状也。） 〔二、青瘀想〕（瘀，依据切），谓修行之人，观胖胀已，复观死尸，风吹日曝，皮肉黄赤，瘀黑青黯（依槛切），是为青瘀想。 〔三、坏想〕，谓修行之人，观青瘀已，复观死尸，风日所变，皮肉裂坏，六分破碎，五藏腐败，臭秽流溢，是为坏想。（六分者，头身手足也。五藏者，脾肺肝心肾也。） 〔四、血涂漫想〕，谓修行之人，既观坏已，复观死尸，从头至足，遍身脓血流溢污秽涂漫，是为血涂漫想。 〔五、脓烂想〕，谓修行之人，观涂漫已，复观死尸，身上九孔，虫脓流出，皮肉坏烂，狼藉在地；臭气转增，是为脓烂想。（九孔者，两眼、两耳、两鼻孔、口、大便、小便也。） 〔六、虫□想〕，谓修行之人，观脓烂已，复观死尸，虫蛆（子余切）唼（色甲切）食，鸟兽咀（在吕切）嚼（疾雀切），残缺剥落，是为虫□想。 〔七、散想〕，谓修行之人，观虫□已，复观死尸，为禽兽所食，分裂破散，筋断骨离，头足交横，是为散想。 〔八、骨想〕，谓修行之人，既观散已，复观死尸，形骸暴露，皮肉已尽，但见白骨狼藉，如贝如珂，是为骨想。（贝，海中甲虫也。珂，螺之类也。） 〔九、烧想〕，谓修行之人，既观骨已，复观死尸，为火所烧，爆裂烟臭，白骨俱然，薪尽火灭，同於灰土，是为烧想。愿我来世，得菩提时，令一切众生，解脱魔网；若堕种种异见稠林，悉当安立置於正见，次第示以菩萨行门。［出华严经随疏演义钞］ 谓诸外道，不了法本无生，法亦无灭；因缘和合，虚妄有生，因缘别离，虚妄名灭；生灭随缘，本无自性。却乃随情计度，妄生执著，以为一物而能出生世间万物，故有九种邪见之论也。 〔一、执时〕，时即时节，谓时散外道，执一切物皆从时生，如种植等物，有时生果，有时不生，遂以时有作用。或舒或卷，令彼枝条随时荣枯。时虽微细，固不可见，以节气华实之类，故知有时。是故执时是常、是一、是万物因、是涅盘因也。（梵语涅盘，华言灭度。） 〔二、执方〕，方即方所。谓方论师，计东西南北四方皆能生人，人生天地，灭后还入於方。盖谓尽虚空界，无不是方、是所，一切人物，或生或死，不离方所。故执方是常、是一、是万物因、是涅盘因也。 〔三、执微尘〕，微尘，极细之尘也。谓路伽耶论师，计色心等法，皆从极细所生。谓四大极细是常，能生□色，虽是极微，而体实有，以世间□物无常，极微之因不坏。是故执极微是常、是一、是万物因、是涅盘因也。（梵语路伽耶，华言顺世。四大者，地大、水大、火大、风大也。 〔四、执空〕，空即虚空。谓口力论师，执虚空为万物因，以为从空生风，从风生火，从火生暖，暖生水，水生冻，冻坚作地，地生五谷，五谷生命，命没还归虚空。是故执空是常、是一、是万物因、是涅盘因也。（五谷者，禾麻黍菽麦也。） 〔五、执大种〕，谓顺世外道，执地水火风四大种子，是能生万物之因。以为世间万物，从四大生，灭后还归四大。如身根，坚相是地，湿相是水，热相是火，动相是风，乃知身与万物，不离四大。是故执四大种是常、是一、是万物因、是涅盘因也。 〔六、执神我〕，神我者，外道执第八藏识为神我也。谓迦毗罗外道，论二十五谛之主，以为冥初生觉，从觉生我心，从我心生色声香味触五尘，从五尘生地水火风空五大，从五大生眼耳鼻舌身意手足口大遗小遗十一根，并神我，共成二十五谛。以前二十四谛从神我而生，依神我为主，谓神我常觉明了，安处其中，常住不坏，摄受诸法。是故执神我是常、是一、是万物因、是涅盘因也。（梵语迦毗罗，华言黄色。谓其头如金色，尝作僧□论者是也。冥初者，又曰冥谛。谓外道能观八万劫事，八万劫前，则冥然不见故也。觉者，即知觉也。我心者，即外道我慢之心也。） 〔七、执胜妙〕，胜妙者，谓那罗延天最胜最妙也。盖韦陀论师，执那罗延天能生四姓，谓口生婆罗门，两臂生刹利，两[月*(比/土)]生毗舍，两脚生首陀，盖那罗延脐中生大莲华，莲华之上生梵天，梵天能生万物。乃以此天是梵天之主，最胜最妙，是故执此是常、是一、是万物因、是涅盘因也。（梵语那罗延，华言钩锁力，又云坚固。梵语韦陀，华言智论。梵语婆罗门，华言净行。梵语刹帝利，华言田主，即王种也。梵语毗舍，华言商贾。梵语首陀，华言农人。） 〔八、执自在天〕，自在天者，即色究竟天，三千世界之主也。此涂灰外道，并诸婆罗门，共执自在天是万物之因。谓此天有四德：一体实、二遍、三常、四能生诸法。又计此天有三身：一者，法身，谓体常周遍，量同虚空，能生万物。二、受用身，谓在色天之上。三、变化身，谓随形六道，教化众生。是故执此天是常、是一、是万物因、是涅盘因也。（色究竟天即色界第十八天也。涂灰者，谓以灰涂身，而为苦行，因而名也。六道者，天道、人道、阿修罗道、饿鬼道、畜生道、地狱道也。） 〔九、执大梵天〕，大梵天，色界初禅天也。即韦陀论师所执那罗延天，能生四姓，又从脐中生大莲华，莲华之上，有梵天祖翁。梵天能生一切有命、无命之物，是故执此天是常、是一、是万物因、是涅盘因也。（祖翁者，谓梵天是万物之祖也。）［出释氏要览并四天王经］ 斋，犹戒也。过中不食为斋。谓外道有以终日不食为戒者；世间之人又有饮食无度放逸自恣者，皆不得中道。佛令比丘，日中一食，清净自活，端肃身心，安禅入道，以为修行之常法。本无月日之数。今言正、五、九之三月，及每月之六日为九斋日者，以天帝释及四天王等，於此月日，察人善恶。人当食素持斋，以修善福。此亦如来随机摄化，善巧方便也。（梵语比丘，华言乞士。梵语释提桓因，华言能天主，言帝释者，华梵兼举也。四天王者，东方持国天王，南方增长天王，西方广目天王，北方多闻天王也。） 〔一、正月〕，天帝释以大宝镜，正月照南赡部洲，而察人之善恶也。又北方毗沙门天王，巡察四洲；正月在南洲，亦如镜之所照。故南洲人，宜於此月食素持斋修善也。（梵语赡部，即阎浮提，华言胜金洲。梵语毗沙门，华言多闻。四洲者，东弗于逮，南阎浮提，西瞿耶尼，北郁单越也。） 〔二、五月〕，天帝释以大宝镜从正月照南赡部洲，二月照西瞿耶尼，三月照北郁单越，四月照东弗于逮。至五月，复照此洲，而察人之善恶也。北方毗沙门天王巡察四洲，五月至南洲，亦如镜之所照。故此洲之人，宜於此月食素持斋修善也。（梵语瞿耶尼，华言牛货。梵语郁单越，华言胜处。梵语弗于逮，华言胜。） 〔三、九月〕，天帝释以大宝镜从五月照南赡部洲，而六月、七月、八月，次第轮照察余之三洲。至九月，复照此洲，而察人之善恶也。北方毗沙门天王巡察四洲，亦如镜之所照。故此洲之人，宜於此月食素持斋修善也。（已上为年三长斋月。） 〔四、每月初八日〕，天帝释敕四天王各治一方。至此日，四王遣辅臣观察世间人民善恶，人於此日宜加修善，是名斋日。 〔五、每月十四日〕，此日四天王遣四太子，按行天下，伺察人民善恶。人於此日，宜加修善，是名斋日。 〔六、每月十五日〕，此日，四天王亲自按行天下。有慈孝父母，恭敬三宝，及尊事长上，并修六度等行者，诸天相庆，则降善锡福，注禄增□；如不修善持斋，惟造恶业，诸天忧戚，降以不祥，减禄除□。人於此日，宜加修善，是名斋日。（三宝者，佛宝、法宝、僧宝也。六度者，一布施、二持戒、三忍辱、四精进、五禅定、六智慧也。） 〔七、每月二十三日〕，此日，四天王遣辅臣观察，与初八日同。 〔八、每月二十九日〕，此日，四天王遣太子观察，与十四日同。 〔九、每月三十日〕，此日，四天王躬自按行观察，与十五日同。（已上为六斋日。）无碍者，谓念念修观，断惑不为惑所碍也。盖欲界为一地；色界初禅、二禅、三禅、四禅为四地；无色界空处、识处、无所有处、非想非非想处为四地；则三界共为九地。每地各有九品思惑，於一一地修此无碍道以断之也。（思惑言九品者，谓因此惑难断，遂分上中下之三品。於三品中，又各分三品，共九品也。）天帝释以大宝镜从五月照南赡部洲，而六月、七月、八月，次第轮照察余之三洲。至九月，复照此洲，而察人之善恶也。北方毗沙门天王巡察四洲，亦如镜之所照。故此洲之人，宜於此月食素持斋修善也。（已上为年三长斋月。）［出法界次第］ 九者，自初禅至灭受想定，凡九种也。次第者，谓人若入禅时，智慧深利，能从一禅又入一禅，如是次第而入，心心相续，不生异念，无间无杂；定者，摄心不乱也。 〔初禅次第定〕，谓人修禅定，离欲界恶不善法，有觉有观，离生喜乐，定观均齐，其心次第而入，无有杂念间隔也。（有觉有观者，初心在缘曰觉，细心分别禅味曰观，即是初禅之定相。离生喜乐者，庆悦之心名为喜，恬淡之心名为乐；初禅既离欲界恶不善法，故生此喜乐也。定观均齐者，观即是慧，所谓定慧平等也。） 〔二禅次第定〕，谓人修禅定，从初禅入二禅时，一心无觉无观，定生喜乐，其心次第而入，无有杂念间隔也。（无觉无观者，既入二禅，即离初禅觉观动散也。定生喜乐者，既无觉观，摄心在定，则生喜乐，此即二禅之定相也。） 〔三禅次第定〕，谓人修禅定，从二禅入三禅时，离喜行舍，而受身乐，唯圣人能说，而复舍念行乐，其心次第而入，无有杂念间隔也。（离喜行舍者，谓厌离二禅大喜动散，摄心不受也。受身乐者，既离二禅之喜，而身受三禅之乐也。圣人能说者，此乐极胜，超过一切之乐，非凡夫所知也。舍念行乐者，谓能舍二禅之喜念，而行三禅之乐也。） 〔四禅次第定〕，谓人修禅定，从三禅入四禅时，断喜乐故，不喜不乐，其心次第而入，无有杂念间隔也。（断喜乐者，谓断二禅之喜，及三禅之乐也。不喜不乐者，谓心无善恶，寂然平等，即是四禅之定相也。） 〔五、虚空处次第定〕，谓人修禅定，从色界入无色界。则灭一切色相，不念种种异相，入无边虚空处，其心次第而入，无有杂念间隔也。（灭一切色相者，谓灭根境可见、可对一切色相也。既得四禅定已，犹厌色界色质为碍，不得自在。於是心求出离，灭一切色相，而修虚空处定，心与虚空之法相应，则不念种种异相也。） 〔六、识处次第定〕，谓人修禅定，既得虚空处定已，心缘虚空，虚空无边，缘多则散，能破於定；即舍虚空，转心缘识。心与识法相应，则过一切无边虚空处，入一切无边识处。其心次第而入，无有杂念间隔也。（过一切无边虚空处者，既入识处，则超过虚空处也。） 〔七、无所有处次第定〕，无所有处者，即不缘一切内外境界也。谓人修禅定，既得识处定已，三世心识，无量无边，缘多则散，能破於定。即舍所缘之识，转心缘无所有处，其心次第而入，无有杂念间隔也。（内外境者，内即识处，外即虚空处也。三世者，过去、现在、未来也。） 〔八、非想非非想次第定〕，非想者，非识处之有想也，非非想者，非无所有处之无想也。谓人修禅定，既得无所有处定已，深知无想处如痴，有想处如痈如疮，即舍无所有处，缘念非有想非无想之法。其心次第而入，无有杂念间隔也。（如痴者，譬无心想也；如痈如疮者，有痛即觉，譬有心想也。） 〔九、灭受想次第定〕，灭受想者，即受想心灭，而不复起也。谓人修禅定，从非有想非无想入灭受想定时，其心明利，次第而入，无有杂念间隔，是为灭受想次第定。若得此定，不久即证阿罗汉果也。（梵语阿罗汉，华言无学，又云无生。）［出长阿含经］ 经云：人寿增至四万岁时，其人作是念言：我等由修善故，寿命延长，今可更增少善，即孝养父母，敬事师长，延於寿命至八万岁。当此之时，人已有此九种之病也。 〔一、寒病〕，谓人必寒温得宜，则身体安乐。若为寒冻所逼，则成一切病也。 〔二、热病〕，谓人必温凉得宜，则身体和畅。若为热毒所中，则成一切病也。 〔三、饥病〕，谓人必假饮食，以资其身，则诸根强健。若不得食，则虚弱而成一切病也。 〔四、渴病〕，谓人必假浆水，以养其体。若不得浆水之饮，则肠胃枯焦，而成一切病也。 〔五、大便病〕，谓人必假饮食，资益诸根，入腹变坏，须便利以时，若强忍过当，即能生一切病也。 〔六、小便病〕，谓人必得汤水，资润色身，入腹之后，须便利以时，若强忍过当，即能生一切病也。 〔七、欲病〕，谓人贪於淫欲，则能成痨怯虚弱一切病也。 〔八、饕餮病〕（饕，他刀切。餮，他结切。）饕餮即贪食也。谓人必须饮食，以养其身，若贪食过度，即能生一切病也。 〔九、老病〕，谓人年老，则筋力衰弱，或起居食息，不能中节，即成一切病也。［出地持经］ 禅，梵语具云禅那，华言静虑。谓菩萨既凭弘誓利益众生，则当进修深广大行。然深广之行，莫若禅定。言禅，则一切皆摄。所谓若诸菩萨成道，转法轮，入涅盘，胜妙功德，思惟修法，利生方便，皆在其中。是故说此九种禅定之相也。（梵语涅盘，华言灭度。） 〔一、自性禅〕，谓於菩萨藏，闻思从前所行世间、出世间善，一心安住，或止分，或观分，或俱分，无不摄也。（菩萨藏者，菩萨所修之法藏也。闻思从前所行世间、出世间善者，闻持思念已往所行世间、出世间一切善法也。止分者，谓摄心不散，即定也。观分者，谓分别照了，即慧也。俱分者，谓止观双修，定慧平等也。分者，位也。谓安於止观相应位分也。菩萨於所修法藏，闻持思念过去所行一切善法，一心安住，止观平等大慧利益众生也。而言自性者，谓菩萨所修之禅，观心实相，不从外得，即本有之定也。） 〔二、一切禅〕，谓修此禅定，则自行化他，一切诸法，无不摄也。名有三种：一者，现法乐住禅，谓离一切妄想，身心止息，第一寂灭，舍离味著，及一切相，现得法喜之乐，而住於定也。二者，出生三昧功德禅，谓出生种种不可思议，无量无数一切三昧功德也。三者，利益众生禅，谓众生所作，皆与同事；复以法义开导饶益，莫不令其离苦得乐也。（舍离味著及一切相者，谓内於禅定之味，外及一切诸相，心能舍离而不乐著也。梵语三昧，华言正定。同事者，谓随诸众生，同其行事而饶益之也。） 〔三、难禅〕，难禅者，谓此禅定，不易修也。名有三种：第一难禅，谓久习胜妙禅定，於诸三昧心得自在，哀愍众生，欲令成就，舍第一禅乐而生欲界也。第二难禅，谓依此定，出生无量无边不可思议诸深三昧，出过声闻、辟支佛上也。第三难禅，谓依此定，得无上菩提也。（第一禅乐者，即胜妙禅定之乐也。辟支，梵语具云辟支迦罗，华言缘觉。梵语菩提，华言道。） 〔四、一切门禅〕，门即出入之义。谓一切禅定，皆由此门而出，名有四种：一者，有觉有观禅，谓初心在缘名觉，细心分别禅味曰观，即色界初禅定也。二者，喜俱禅，谓得此禅定，喜心共发，即第二禅也。三者，乐俱禅，谓得此禅定，则发胜妙之乐，即第三禅也。四者，舍俱禅，谓入此禅，则心平等而无善恶憎爱之意，即第四禅也。 〔五、善人禅〕，谓一切善法，无所不摄，乃大善根众生之所共修。名有五种：一者，不味著，谓於禅定之味，不乐著也。二者，慈心俱，谓爱念众生之心，与禅俱发也。三者，悲心俱，谓悲愍众生之心，与禅俱发也。四者，喜心俱，谓欢喜众生离苦得乐之心，与禅俱发也。五者，舍心俱，谓无憎无爱，平等之心，与禅俱发也。 〔六、一切行禅〕，谓大乘一切行法，无不含摄。名有十三种：一者，善禅，谓此禅定，能摄一切善法也。二者，无记化化禅，谓不待作意思惟，自然能於定中，作种种变化而无穷也。三者，止分禅，谓摄心不散，与定相应也。四者，观分禅，谓分别照了，与慧相应也。五者，自他利禅，谓正定现前，则能自利利他也。六者，正念禅，谓於定中，正念思惟，无诸杂想也。七者，出生神通力功德禅，谓得此大定，则一切神通功德，悉皆由之而出生也。八者，名缘禅，谓於一切诸法名相因缘，悉得通达无碍也。九者，义缘禅，谓於一切诸法义理因缘，悉能通达晓了也。十者，止相缘禅，谓於寂静因缘之相，圆明洞彻，永离一切散乱也。十一者，举相缘禅，谓能照了诸法起灭因缘，悉皆清净无碍也。十二者，舍相缘禅，谓於一切善恶法相因缘，悉皆舍离，清净而无染著也。十三者，现法乐住第一义禅，谓因此定，现得法喜之乐，而安住於第一义也。（第一义者，谓实相中道之理，无二无别也。） 〔七、除恼禅〕，谓修此禅定，能除灭众生种种苦恼，名有八种：一者，咒术所依禅，谓因此定，能以咒术之力，除诸毒害霜雹寒热鬼病，一切苦患也。二者，除病禅，谓因此定，能除地水火风四大所起众病也。三者，云雨禅，谓因此定，能兴致甘雨，销灭灾旱，救诸饥馑也。四者，等度禅，谓因此定，能济诸恐难，及一切水陆人非人怖也。五者，饶益禅，谓因此定，能以饮食饶益旷野饥渴众生也。六者，调伏禅，谓因此定，能以财物调伏众生也。七者，开觉禅，谓因此定，能觉悟迷惑众生也。八者，等作禅，谓因此定，能令众生所作悉皆成就也。（非人者，即龙鬼之类也。） 〔八、此世他世乐禅〕，谓修此禅定，能令众生，悉得现在未来一切之乐，名有九种：一者，神足变现调伏众生禅，谓因此定，而能变现种种神足通力，调伏一切众生也。二者，随说调伏众生禅，谓因此定，而能随顺说法，调伏一切众生也。三者，教诫变现调伏众生禅，谓因此定，能以正法，教诲诫谕调伏一切众生也。四者，为恶众生示恶趣禅，谓因此定，能为恶业众生，示现修罗、饿鬼、畜生、地狱等趣，令其改恶迁善也。五者，失辩众生以辩饶益禅，谓因此定，而於众生不能辩说正法者，即以辩才而饶益之，令其心识开悟也。六者，失念众生以念饶益禅，谓因此定，而於众生失正念者，能以正念而饶益之，令其邪见不生也。七者，造不颠倒论微妙赞颂摩得勒伽为令正法久住世禅，谓因此定，开发妙慧，心不颠倒，能造微妙赞颂，摩得勒伽之论，而令正法流通，久住於世也。八者，世间技术义饶益摄取众生禅，谓因此定，能以书数□计资生方法，如是等种种众具，摄取饶益一切众生也。九者，暂息恶趣放光明禅，谓因此定，放大光明，暂令修罗等趣，息其苦恼也。（神足者，谓神通满足也。梵语摩得勒伽，亦云摩怛理伽，华言本母，即论名，谓能兴立教义，为本为母故也。） 〔九、清净净禅〕，谓依此禅定，一切烦恼惑业悉皆断尽，即得大菩提清净之果，名为清净；重言净者，以清净之相，亦不可得也。名有十种：一者，世间清净净、不味不染污禅，谓依此定，於一切天人所修世间禅定，悉不味著，亦不见有染污之相，名为清净。重言净者，以此净相亦不可得也。二者，出世间清净净禅，谓依此定，於一切声闻、缘觉所修出世间禅、定，悉无染碍，名为清净，重言净者，以此净相，亦不可得也。三者，方便清净净禅，谓依此定，能善巧方便演说无量妙法，化度一切众生，悉无染碍，名为清净，重言净者，以此净相了不可得也。四者，根本清净净禅，谓依此定，於色界四禅根本之定，悉无染碍，名为清净，重言净者，以此净相亦不可得也。五者，根本上胜进清净净禅，谓依此定，於色界四禅根本，虽得最上殊胜增进之定，悉无染碍，名为清净，重言净者，以此净相亦不可得也。六者，入住起力清净净禅，谓依此定，或入或住，或起力用自在，，无染无碍，名为清净，重言净者，以此净相亦不可得也。七者，舍复入力清净净禅，谓依此定，舍而复入，力用自在，无染无碍，名为清净，重言净者，以此净相，亦不可得也。八者，神通所作力清净净禅，谓依此定，能以种种神通力用变现自在，利益一切，悉无染碍，名为清净，重言净者，以此净相亦不可得也。九者，离一切见清净净禅，谓依此定，而於断常有无一切诸见，悉皆远离，而无染碍，名为清净，重言净者，以此净相亦不可得也。十者，烦恼智障断清净净禅，谓依此定，於见、思等诸烦恼惑，及障理之智，皆已断灭，悉无染碍，名为清净，重言净者，以此净相亦不可得也。（四禅者，初禅、二禅、三禅、四禅也。根本定者，谓四禅之定，为诸禅之根本。能出生一切禅定也。断常者，谓外道妄计此身灭已更不再生，名断见；复计此身灭已还生，名常见也。障理之智者，谓声闻虽得人空之智，若大乘菩萨，以此智，即是障理之惑故也。）［出大乘庄严经论］ 〔一、善行生死〕，菩萨成就道业，为化导有情，虽出没於生死中，不为生死染著。譬如病人服苦涩药，但为除病，不生嫌弃也。 〔二、善行众生〕，菩萨於诸众生，起大悲心，设有病苦，常行救济，不生疲怠。譬如良医，亲近病者，心无厌舍也。 〔三、善行自心〕，菩萨能调伏自心，破除烦恼，增长菩提。譬如有智之人，善能调伏奴仆之类也。（梵语菩提，华言道。） 〔四、善行欲尘〕，菩萨虽处欲尘，而不染著，精修梵行，增长法财。譬如商人，善於贩卖，获大利益也。 〔五、善行三业〕，菩萨精修於身口意三者之业，思惟策励，悉令清净。譬如善浣衣人，能除秽垢也。 〔六、善行不恼众生〕，菩萨於诸众生，常起怜悯之心，虽有加恶於我，不生□恼。譬如慈父爱念小儿，虽有秽垢，不生憎恶也。 〔七、善行修习〕，菩萨修习菩提之道，勇猛精勤，心无间断。譬如以木钻火，未热不息也。 〔八、善行三昧〕，梵语三昧，华言正定。菩萨修习正定，不乱不昏，遂使功德资长。譬如出财与人，得人保息，方获利益也。 〔九、善行般若〕，梵语般若，华言智慧。菩萨以清净智，照了世间一切诸法，心无疑惑。譬如幻师，知诸幻事，悉由幻作，求其真实，皆不可得也。［出药师经］ 谓人生於世间，当勤修佛法，敬依国法，不作诸恶，奉行众善，斯能尽其天年。不然，则必遭横逆而死。故有此九种也。 〔一、得病无医〕，谓人得病虽轻，然无医药及看病者，或遇常医而不投以良药。又有不知正法，惟信世间邪魔外道妖孽之师，妄说祸福，便生恐动，卜问吉凶，杀诸众生，求神请福，欲希延年，终不能得，以此而丧其生，皆为横死。 〔二、王法诛戮〕，谓人妄作非为，遭罹国宪，被王法之所诛，是为横死。 〔三、非人夺精气〕，谓人或畋猎嬉戏，或耽淫嗜酒放逸无度，横为非人鬼怪之类，夺其精气而死，是为横死。（夺精气者，如法华经中，罗刹女等夺一切众生精气者是也。） 〔四、火焚〕，谓人或被火焚烧，而丧其命，是为横死。 〔五、水溺〕，谓人或因堕水沉溺，而丧其命，是为横死。 〔六、恶兽啖〕，谓人或於山林，因被虎狼恶兽之所啖食，是为横死。 〔七、堕崖〕，谓人或於山间，坠堕岩崖颠仆，而丧其命，是为横死。 〔八、毒药咒诅〕，谓人或被毒药及咒诅厌魅起尸鬼等之所中害，而丧其生，是为横死。（起尸鬼者，谓咒死尸起而厌人也。） 〔九、饥渴所困〕，谓人或被饥渴之所困逼，不得饮食，而丧其生，是为横死。［出楞伽经］ 转即运动，变即改易。此是外道妄计形相等九种，各有迁变之不一也。盖外道不了法从缘生，本无自性，一切境界，起灭唯心，而妄计有无，遂成邪执。如来恐诸末世众生，堕斯等见，故於楞伽会上，对大慧菩萨说此九种邪计之相也。（梵语楞伽，华言不可往。） 〔一、形处转变〕，形处即四大诸根形质之处也。外道见其形质随时变异，衰谢不常，遂计为转变也。（四大者，地大、水大、火大、风大也。） 〔二、相转变〕，相即诸法生灭之相，外道见念念之间，生住灭相，迁流不停，遂计为转变也。 〔三、因转变〕，因即所作之因也。外道见一切所作之因，渐渐成熟，熟必感果，展转相因，遂计为转变也。 〔四、成转变〕，成即所成之果也。外道见果藉因成，成必有坏，因是相仍，遂计为转变也。 〔五、见转变〕，眼能观色曰见，外道以见能随物迁改，未曾暂停，遂计为转变也。 〔六、性转变〕，性即根性，外道计自性随业流转，生生不息，无有穷尽，遂计为转变也。 〔七、缘分明转变〕，缘即一切事缘，分明者，见处明了也。外道见一切因缘之事，分明晓了，皆从变灭，遂计为转变也。 〔八、所作分明转变〕，所作即一切造作也，外道见世间诸所作为，分明晓了，生灭不定，遂计为转变也。 〔九、事转变〕，事即有为之世事也。外道见诸世事，迁换无常，新新不住，遂计为转变也。［出增壹阿含经］ 食有长养资益之义。言九种者，世间之食有四，以其能资养生死色身也；出世间之食有五，以其能资益法身慧命也。经云：佛告诸比丘，当共专念，舍除世间四种之食，求办出世间之食。盖令众生，但以世间之食，资养色身，不当贪著；须求出世间之法食，增长菩提慧命也。（梵语比丘，华言乞士。梵语菩提，华言道。慧命者，以智慧为命也。） 〔一、段食〕，段即形段。食有资益之义。谓以香味触三尘为体，入腹变坏，资益诸根，故名段食。佛地论云：任持名食，谓能任持色身，令不断坏故也。古译经律，皆云抟食。 〔二、触食〕，触即触对，谓六识所对色等诸尘，柔软细滑，冷暖等触，而生喜乐，俱能资益诸根，故名触食。又第六识触对可爱之境，而生喜乐，长养诸根，亦名触食。（六识者，眼识、耳识、鼻识、舌识、身识、意识也。按翻译名义注释云：见色爱著名食，岂非触食义耶？设触非食，何以观戏剧等，终日不食，而不饥也。） 〔三、思食〕，思即意思。谓第六识思於可爱之境，生希望意，而能润益诸根。如人饥渴，至饮食处，望得饮食而身不死，故名思食。（诸根者，即眼耳鼻舌身也。） 〔四、识食〕，识以执持为相。即第八识也。由前三食，势分所资，能令此识增胜，执持诸根，故名识食。（已上四种，名世间食。第八识即藏识也。按翻译名义注释云：识云识食，地狱众生，及无色界中无边识处天等，皆用识持，以为其食。） 〔五、禅悦食〕，谓修行之人，以禅法资其心神，而得禅定之乐，即能增长善根，资益慧命，犹世间之食，能养诸根，支持其命，故名禅悦食。 〔六、法喜食〕，谓修行之人，闻法欢喜，即得增长善根，资益慧命，犹世间之食，能养诸根，支持其命，故名法喜食。 〔七、愿食〕，愿即誓愿。谓修行之人，发弘誓愿，度脱众生，欲断烦恼而证菩提，以愿持身，常修万行，即得增长善根，资益慧命，犹世间之食，能养诸根，支持其命，故名愿食。 〔八、念食〕，念即护念，亦忆念也。谓修行之人，常当忆持所得出世善法，存心定意，护念不忘，即得增长善根，资益慧命，犹世间之食，能养诸根，支持其命，故名念食。 〔九、解脱食〕，解脱即自在之义。谓修行之人，因修出世圣道，断除烦恼惑业之缚，不受生死逼迫之苦，即得增长善根，资益慧命，犹世间之食，能养诸根，支持其命，故名解脱食。（已上五种，即出世间食也。）［出阿毗达磨顺正理论］ 赡部洲南边，直下深过五百逾缮那，有琰魔王都，纵广之量亦尔。其处有三种鬼：一者无财，二者少财，三者多财。无财复有三种：一者炬口，二者针口，三者臭口。少财亦有三种：一者针毛，二者臭毛，三者瘿鬼。多财亦有三种：一者希祀，二者希弃，三者大势。合之而有九类也。（梵语赡部，即阎浮提，华言胜金洲。梵语琰魔，华言静息。梵语逾缮那，即由旬，华言限量。） 〔一、炬口鬼〕，谓此鬼口中常吐猛焰，炽然不息；身如被燎多罗树形。盖其因中极悭，故招如是苦果也。（梵语多罗，华言岸，形如此方榈树也。） 〔二、针口鬼〕，谓此鬼腹大，量如山谷，咽如针孔。虽见种种上妙饮食，不能吞咽，饥渴难忍也。 〔三、臭口鬼〕，谓此鬼口中恒出极恶腐烂臭气，过於粪秽，恶气自薰，恒空呕逆；设遇饮食，亦不能受，常被饥渴所恼也。（已上三类，无财鬼也。） 〔四、针毛鬼〕，谓此鬼身毛坚刚□利，不可附近，内钻自体，外射他身，如鹿中箭，毒（香靳切）狂走，苦痛难忍。时逢不净，少济饥渴也。（毒者，毒气痛也。） 〔五、臭毛鬼〕，谓此鬼身毛臭过粪秽，熏烂饥骨，蒸坌（蒲闷切）肠腹，冲喉变呕，荼毒难忍。攫（厥缚切）体拔毛，伤裂皮肤，转加剧苦。时逢不净，少济饥渴也。 〔六、瘿鬼〕，谓此鬼由恶业故，於咽上而生大瘿，犹如痈肿，热酸疼，更相[皮+(到-至)]（普碑切）（子礼切，手搦也），臭脓涌出，争共取食，少得充饥也。（已上三种，少财鬼也。） 〔七、希祀鬼〕，谓此鬼恒时向祠祀中飨受他祭，能历异方，如鸟凌空，往还无碍。盖由先世积集赀财，心常悭吝，不能布施。故生此鬼中，又由先世预起希望，谓我若命终，诸子孙等必常祀我资具饮食，故为此鬼，住本舍边便秽等处，希望了孙追念，以时祭祀也。 〔八、希弃鬼〕，谓此鬼时常希望他人所弃吐残等物，用充其食。由彼宿生悭吝，是以於有饮食之处，或见秽物，或复见空；或乐净物，而又见秽。此类之鬼，随其宿业厚薄不同，所求之食，或得丰饶也。 〔九、大势鬼〕，谓诸药叉及逻刹娑、恭畔荼等，或依树林，或住灵庙，或居山谷，或处空宫，所受富乐，与诸天同，其势大也。（已上三类，多财鬼也。梵语药叉，亦云夜叉，华言勇健。梵语逻刹娑，华言护士。梵语恭畔荼，即鸠盘荼，华言瓮形。）［出阿毗达磨集论］ 结即系缚之义。谓一切众生因此妄惑，造作诸业，而为众苦系缚，流转三界，不能出离，故云结也。（三界者，欲界、色界、无色界也。） 〔一、爱结〕，谓诸众生为贪爱故，广行不善，由此遂招未来生死之苦，流转三界，不能出离，是名爱结。（广行不善者，谓广作杀盗淫妄等恶业也。） 〔二、恚结〕，谓诸众生为□恚故，广行不善，由此遂招未来生死之苦，流转三界，不能出离，是名恚结。 〔三、慢结〕，谓诸众生为慢、过慢、慢过慢、我慢、增上慢、下劣慢、邪慢故，广行不善，由此遂招未来生死之苦，流转三界，不能出离，是名慢结。（慢者，同类相傲也。过慢者，相似法中，执己为胜也。慢过慢者，他本胜己，强谓胜他也。我慢者，恃己凌他也。增上慢者，未得之法，自谓已得也。下劣慢者，己本无能，反自矜夸也。邪慢者，执著邪见，凌慢他人也。） 〔四、无明结〕，谓诸众生为无明所覆，於苦法、集法，不能解了，广行不善，由此遂招未来生死之苦，流转三界，不能出离，是名无明结。（苦法者，三界生死众苦之法也。集法者，积集三界有为之法，即惑业也。） 〔五、见结〕，谓诸众生於身见、边见、邪见，妄兴执著，广行不善，由此遂招未来生死之苦，流转三界，不能出离，是名见结。（身见者，谓於五阴身中，强作主宰，计著有我也。边见者，谓於身见中，计断计常，各执一边也。邪见者，谓执有执无，及拨无因果也。） 〔六、取结〕，取即取著。谓诸众生於见取、戒取，妄计执著，广行不善，由此遂招未来生死之苦，流转三界，不能出离，是名取结。（见取者，即身见、边见、邪见也；外道取著此等邪见，以为正见也。戒取者，谓外道妄计自身前世从牛狗中来，即便食草□秽，取以进行，以为戒也。） 〔七、疑结〕，谓诸众生於佛法僧宝，妄生疑惑，不修正行，广行不善，由此遂招未来生死之苦，流转三界，不能出离，是名疑结。 〔八、嫉结〕，谓诸众生，耽著利养，见他荣富，起心嫉妒，广行不善，由此遂招未来生死之苦，流转三界，不能出离，是名嫉结。 〔九、悭结〕，谓诸众生耽著利养，於资生具，其心吝惜，不能舍施，广行不善，由此能招未来生死之苦，流转三界，不能出离，是名悭结。谓金刚轮山，阎浮提地，二处中间，有水，映於日光，而日生冷。（梵语阎浮提，华言胜金洲。）［出成唯识论并宗镜录］ 缘即助成之义。九缘生识者，谓明空根境等九种之缘，生眼耳鼻舌等八种之识也。以眼耳鼻舌身五识，依第八识相分建立。由第八识种子而生揽明空诸境而为相也。第六识缘第八识相分而得生，取五尘境界而分别，依第七识而能执取也。第七识缘第八识见分而得起，转第六识染净而为依也。第八识为众识之根本，含诸法之种子，依第七识而能转托五根识而为相也。由是而知，识藉缘生，缘因识有，更互为依，递相倚托，而有多少不同，故言九缘生识也。（相分者，相即形相，分谓分齐。谓世间种种色像境界，凡有名相者，皆是第八识之相分也。五尘者，色尘、声尘、香尘、味尘、触尘也。） 〔一、明缘〕，明者，日月之光，能显诸色相也。谓眼因明而见，无明则不能发於眼识，故明为眼识之缘也。 〔二、空缘〕，空者，荡然无碍，而能显诸色相也。谓眼以空而能见，耳以空而能闻，无空则不能发眼、耳之识，故空为眼识、耳识之缘也。 〔三、根缘〕，根者，眼耳鼻舌身五根也。谓眼识依眼根而能见，耳识依耳根而能闻，鼻识依鼻根而能嗅，舌识依舌根而能尝，身识依身根而能觉。若无五根，则五识无所依。故五根为五识之缘也。 〔四、境缘〕，境者，色声香味触五尘之境也。谓眼等五根，虽具见闻嗅尝觉等五识，若无色等五种尘境作对，则五识无由能发，故境为五识之缘也。（五识者，眼识、耳识、鼻识、舌识、身识也。） 〔五、作意缘〕，作意者，即心所法，有警察之义。谓如眼初对色时，便能觉察，引领趣境，使第六识即起分别善恶之念。及耳鼻舌身初对境时，亦能如是觉察、引领，是以遍行一切识境，皆由作意，故作意为眼等六识之缘也。（心所者，受想行也。六识者，眼识、耳识、鼻识、舌识、身识、意识也。） 〔六、根本依缘〕，根本即第八阿赖耶识，依即倚托也。谓第八识是诸识之根本。眼等六识依第八识相分而得生。第八识相分托眼等六识而得起，故根本依为六识及第八识之缘也。（梵语阿赖耶，华言藏识。） 〔七、染净依缘〕，染净依者，即第七末那识也。谓一切染净诸法，皆依此识而转也。谓眼耳等六识，於色声等六尘境上，起诸烦恼惑业，则转此烦恼染法，归於第八识，而成有漏。若六识修诸道品，白净之业，则转此道品净法，归於第八识，而成无漏，故名染净依也。然此第七识亦依第八识而能转，第八识依第七识而随缘，更互为依，递相倚托。故染净依为眼等八种识之缘也。（梵语末那，华言意。八种识者，眼识、耳识、鼻识、舌识、身识、意识、第七识、第八识也。） 〔八、分别依缘〕，分别者，即第六识也。此识能分别善恶，有漏、无漏，色心诸法。以眼等五根虽能取境，然皆依此识而有分别也。是知五根境之好恶由分别而生，第七识之染净由分别而知，第八识之相分由分别而显，故分别依为眼等八种识之缘也。 〔九、种子缘〕，种子即眼等八种识之种子也。谓眼识依眼根种子而能见色，耳识依耳根种子而能闻声，鼻识依鼻根种子而能闻香，舌识依舌根种子而能尝味，身识依身根种子而能觉触，意识依意根种子而能分别。第七识依染净种子而能相续，第八识依含藏种子而能出生一切诸法，以诸识各依种子而生，故种子为眼根等诸识之缘也。解脱即自在之义。谓惑业断离，无所系缚而得自在。盖欲界一地，色界四地，无色界四地，共为九地。每地各有九品思惑，此惑既断，即证解脱道也。［出宗镜录］ 识以了别为义，谓能照了分别一切诸法故也。 〔一、眼识〕，谓眼与色为缘而生眼识，眼识依根而生，眼根因识能见，是能见者，名为眼识。 〔二、耳识〕，谓耳与声为缘而生耳识，耳识依根而生，耳根因识能听，是能听者，名为耳识。 〔三、鼻识〕，谓鼻与香为缘而生鼻识，鼻识依根而生，鼻根因识能嗅，是能嗅者，名为鼻识。 〔四、舌识〕，谓舌与味为缘而生舌识，舌识依根而生，舌根因识能尝，是能尝者，名为舌识。 〔五、身识〕，谓身与触为缘而生身识，身识依根而生，身根因识能觉，是能觉者，名为身识。 〔六、意识〕，谓意法为缘而生意识，意识依根而生，意根因识即能分别，以能分别前五根所缘色等五尘境界，是名意识。若断此识，即成声闻、缘觉。（五根者，即眼根、耳根、鼻根、舌根、身根也。五尘者，即色尘、声尘、香尘、味尘、触尘也。） 〔七、末那识〕，梵语末那，华言意，亦名相续识，又名分别识。此识本无定体，即第八识之染分，依第八识自证分而生，缘第八识见分，而执为我，为第六识之主执。转第六识所缘善恶之境，而成染净，皆由此识也。前第六识名意识，今此识亦名意者，谓第六识依根而得名，此识当体而立，号第六识，虽能分别五尘好恶，而由此识传送相续也。若断此识，即成菩萨。（依根者，根即意根也。当体者，即分别之体也。） 〔八、阿赖耶识〕，梵语阿赖耶，华言藏识。此识染净同源，生灭和合，而具有四分。如摩尼珠，体本清净；又如明镜，能含万像。若以染分言之，无明依之而起，结业由此而生，具足烦恼尘劳，变现根身世界，即前七种识境皆是也。若以净体言之，即本觉心源，离念清净，等虚空界，即后之庵摩罗识是也。无法不含，无事不摄，是名藏识。若转此识，即成佛果。（四分者，一相分，相即形相，谓此识能变现根身世界及诸法名义相状，皆由第八识此分而生；如镜中所现之影像也。二见分，见即照了之义。谓此识能照烛一切诸法，及解了诸法义理；如镜中之明，能照万像也。三自证分，自证取具之法，谓此识能持见分相分，亲证无碍，如镜之圆体，能持其明，能含众像也。四证自证分，证即能证之体，自证即所具之法。能持前自证分，见分相分皆不离此分，是第八识本体，如镜之背也。梵语摩尼，华言离垢。根身者，眼等诸根色身也。） 〔九、庵摩罗识〕，梵语庵摩罗，华言清净识，亦云白净无垢识。此识乃一切众生清净本源心地，诸佛如来所证法身果德。在圣不增，在凡不减，非生死之能羁，非涅盘之能寂。染净俱泯，纤尘不立，明同皎月，湛若太虚，是名清净识。（梵语涅盘，华言灭度。）［出大智度论］ 谓佛所说大乘诸经，无因缘、论议、譬喻之三部，故云九部也。以大乘直说大法，不假因缘；唯谈圆理，故绝论议；独显真常，不待譬喻，是以大乘诸经，唯存方广等九部也。别论虽尔，若通而言之，凡大小乘经，无不具有十二部也。 〔一、修多罗〕，梵语修多罗，华言契经。契者，上契诸佛之理，下契众生之机也。经，法也、常也，乃圣教之总名。今言修多罗，即经中长行之文也。谓直说法相，随其义理长短，不以字数为拘，是为长行。 〔二、只夜〕，梵语只夜，华言应颂，又云重颂，或云偈。谓应前长行之文，重宣其义也。或二句、四句、六句、八句乃至多句等。皆名为颂。 〔三、伽陀〕，梵语伽陀，华言讽颂。谓不颂长行之文，但直说偈句，如金光明经中空品等是也。亦名孤起。如楞严经中，阿难赞佛偈云：妙湛总持不动尊。等是也。（楞严，梵语具云首楞严，华言健相分别。梵语阿难，华言庆喜。） 〔四、伊帝目多〕，梵语伊帝目多，华言本事。谓如来说诸菩萨等因地所行之事也。如法华经中，说药王菩萨，曾於日月净明德佛所，得法欢喜，然身然臂，以为供养，行诸苦行，求菩提道。等是也。（菩萨，梵语具云菩提萨□，华言觉有情。） 〔五、□多伽〕，梵语□多伽，华言本生。谓佛说诸菩萨等本地受生之事，及自说为菩萨时，修诸苦行等事。如涅盘经云：比丘当知，我於过去，作鹿、作罴、作獐、作兔、作粟散王、转轮圣王、龙、金翅鸟诸如是等，行菩萨道时，所受身之类。是也。 〔六、阿浮达磨〕，梵语阿浮达磨，华言未曾有，亦云希有。如佛生时，即行七步，足迹之处，皆有莲华，放大光明，遍照十方世界，而发是言：我是度一切众生生老病死者。地大震动，天雨众华，树出音声，作天妓乐，如是等无量希有之事，是名未曾有。又四众等，凡有闻所未闻，见所未见，皆名未曾有。（四众者，比丘、比丘尼、优婆塞、优婆夷也。） 〔七、优陀那〕，梵语优陀那，华言自说。谓无有人问，如来以他心智，观众生机，而自宣说。如楞严会上说五十种魔事，不待阿难请问。又如阿弥陀经，无有缘起，自告舍利弗等是也。（五十种魔事者，谓於色、受、想、行、识五阴中，各有十种也。梵语阿弥陀，华言无量寿。梵语舍利弗，华言□子。） 〔八、毗佛略〕，梵语毗佛略，华言方广。正理名方，包富名广。谓大乘方等经典，其义广大，犹如虚空。即诸经之理体也。 〔九、和伽罗〕，梵语和伽罗，华言授记，谓如来为诸菩萨、缘觉、声闻授作佛记。如法华经云：汝阿逸多，於当来世而成佛道，号曰弥勒。等是也。（梵语阿逸多，华言无能胜。梵语弥勒，华言慈氏。）［出大智度论］ 部即部类。谓佛所说经，有大乘小乘不同，故分十二部及九部之别也。小乘诸经，於十二部中，无方广、授记、无问自说之三部，故云九部。法华经云：我此九部法，随顺众生说。是也。别论虽尔，若通而言之，凡大小乘经，无不具有十二部也。（无方广部者，方广乃大乘常住之理，以小乘惟说生灭之法，故无也。无授记者，以小乘之人，未得作佛，故无也。无无问自说者，以小乘之人，说必假缘，故无也。假缘者，假问答发起之缘也。） 〔一、修多罗〕，梵语修多罗，华言契经。契者，上契诸佛之理，下契众生之机也。经，法也、常也，乃圣教之总名。今言修多罗，即经中长行之文也。谓直说法相，随其义理长短，不以字数为拘，是为长行也。（法者，十界同遵也；常者，三世不易也。） 〔二、只夜〕，梵语只夜，华言应颂，又云重颂，或云偈，谓应前长行之文，重宣其义也。或二句、四句、六句、八句、乃至多句等，皆名为颂。 〔三、伽陀〕，梵语伽陀，华言讽颂。谓不颂长行之文，直说偈句。如金光明经中空品等是也。亦名孤起，如楞严经中阿难赞佛偈云：妙湛总持不动尊等是也。（楞严，梵语具云首楞严，华言健相分别。梵语阿难，华言庆喜。） 〔四、尼陀罗〕，梵语尼陀罗，华言因缘。如诸经中有人问，故为说是事。律中有人犯是事，故制是戒。凡一切佛语缘起之事，皆名因缘。如法华经化城喻品说宿世因缘等是也。 〔五、伊帝目多〕，梵语伊帝目多，华言本事。谓如来说诸菩萨等因地所行之事也。如法华经中，说药王菩萨，曾於日月净明德佛所，得法欢喜，然身然臂，以为供养，行诸苦行，求菩提道等是也。 〔六、□多伽〕，梵语□多伽，华言本生。谓如来说诸菩萨等本地受生之事，及自说为菩萨时，修诸苦行等事。如涅盘经云：比丘当知我於过去作鹿、作罴、作獐、作兔、作粟散王、转轮圣王、龙、金翅鸟诸如是等，行菩萨道时，所受身等之类。是也。（梵语比丘，华言乞士。） 〔七、阿浮达磨〕，梵语阿浮达磨，华言未曾有，亦云希有。如佛生时即行七步，足迹之处，皆有莲华，放大光明，遍照十方世界，而发是言：我是度一切众生生老病死者。地大震动，天雨众花，树出音声，作天妓乐。如是等无量希有之事，是名未曾有。又四众等，凡有闻所未闻，见所未见，皆名未曾有。（四众者，比丘、比丘尼、优婆塞、优婆夷也。） 〔八、婆陀〕，梵语婆陀，华言譬喻。谓如来说法，为钝根者未能即解，故假譬喻以晓示之，令其易悟，是名譬喻。如法华经中火宅、药草等喻是也。 〔九、优波提舍〕，梵语优波提舍，华言论议。谓诸经中问答辩论诸法之事，是为论议。如法华经提婆达多品中，智积菩萨与文殊师利相见论说妙法等是也。（梵语提婆达多，又云调达，华言天热。梵语文殊师利，华言妙德。）乞是乞求之名，士是清雅之称。谓比丘常当乞食，清净自活。上乞法以资慧命，下乞食以资色身，故名乞士。佛尝入婆罗门聚落中乞食不得，空钵而还。（也，夷可切；娑，苏可切），梵语也娑，大品般若经作□（无翻）。经云：唱也娑字时，入般若波罗蜜门，名宣说一切佛法境界。（也，以可切），也，梵语具云夜他跋，华言实。谓知色心等一切诸法，入实相中，不生不灭故。经云：唱也字时，入般若波罗蜜门，名差别积聚。疏云：悟如实不生故，则诸乘积聚，皆不可得。习即数习之义。谓如习贪欲，则贪欲增长，是名习因。（亦名所依果），谓数习宿世善恶气分，感於果报也。如往世修善胜故，则今世为善心重；修恶胜故，则为恶心重，是名习气果。习即数习，爱即贪爱，亦爱乐也。谓诸众生，於世间一切声色香等五欲境界，多生贪爱，不能舍离，是名习爱众生。（五欲者，色欲、声欲、香欲、味欲、触欲也。）禅，梵语具云禅那，华言静虑。谓人从无始以来，逐妄迷真，起惑造业，展转沉溺；若能息心静虑，修习禅定，一旦慧光发生，则了妄显真，返本还源也。习种性者，即数习为性也。谓菩萨从初发心，修习众善所得之性也。
谓十住菩萨，研习空观，破见、思惑，是名习种性。（见、思惑者，谓意根对法尘起诸分别曰见，眼耳鼻舌身五根对色声香味触五尘起诸贪爱曰思。以其迷惑不了，故皆称惑也。）
谓十住菩萨研习空观，破见、思惑，故名习种性。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。）见即分别，有无等见也。谓诸众生於一切法，计有计无，及计断常等见，是名习见众生。（断见者，执世间之法，皆悉断灭无常也。常见者，谓执此身死已复生，相续不绝也。）谓於诸佛经典，若能书写广传，流通大法，是为书写法师。
谓於佛所说经律论文，书写流通，使不断绝也。谓众生由散乱蔽覆於心，妨於禅定，如风中灯，虽有光明，不能照物，是名乱心。乳味从牛而出，以喻十二部经从佛而宣说也。谓如来最初时说华严圆顿之教，唯被大机，不摄二乘。盖由此经最初开演，□妙混融，故譬之以乳味也。（十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。二乘者，声闻乘、缘觉乘也。）谓世有一海，其味如乳，故名乳海。乳粥者，谓以牛马等乳，和於米粟，煮为粥也。谓诸大乘经宣说胜义，如烦恼即菩提，生死即涅盘之类，皆究竟显了，名为了义。谓人眼根清净不坏，自观掌中阿摩勒果，了了分明。菩萨见於菩提涅盘之果，亦复如是，是名了了见。（梵语阿摩勒，翻译名义不翻，言其树叶似枣，花白而小，果如胡桃，味酸甜，可入药。梵语菩提，华言道。梵语涅盘，华言灭度。）了即照了。谓以智慧照了法性之理，如灯照物，了了可见，是名了因。了谓照了。谓由前正因发此照了之智，智与理相应，故名了因佛性。谓行人於道场三七日中，行仪纯备。当礼佛时，一心虔恳，观想金容端严殊妙，俨然在目，心不异缘，乃至忏悔、行道、诵经、坐禅，悉皆一心，令与行法相应，无有懈怠，是名事中修一心精进。谓一切法，文义圆融，以无障碍法界为教体也。盖所起教，称性融通，事事无碍，遂令一言一音一文一义一因一果一毛一尘，含摄法界，圆融无碍，递互交参，重重无尽。经云：佛以一妙音，周闻十方国，众音悉具足，法雨皆充遍。是也。谓一切分齐事法，称性融通，一多相即，大小互容，重重无尽，故名事事无碍法界。事和有六义，谓内凡外凡之僧，戒和同修，见和同解，身和同住，利和同均，口和无诤，意和同悦，是名事和。（内凡者，谓四善根位，即暖、顶、忍、世第一也。此位近於初果须□洹圣位，故名内凡。外凡者，谓五停心：一、多贪者，修不净观；二、多□者，修慈悲观；三、多散者，修数息观；四、愚痴者，修因缘观；五、多障者，修念佛观。此位进修之始，去圣位远，故名外凡。）谓菩萨修行大乘，为令一切众生，了其大事因缘，故数数示现世间，演大妙法，入大涅盘，故名事大。（梵语涅盘，华言灭度。）谓於诸法之中，推求五阴等事，生灭无常，皆悉不实，是为事寻思。（五阴者，色阴、受阴、想阴、行阴、识阴也。）事希有者，谓佛降兜率，乃至入涅盘等事，天上人间最为奇特；外道、天魔无不归仰；用大慈悲，极巧方便，现多种身相，演无量法门，随众生根，普皆利益，实为希有也。（梵语兜率，华言知足。梵语涅盘，华言灭度。）事即事仪，谓身则礼拜瞻敬，口则称唱赞诵，意则存想圣容，三业殷勤，求哀忏悔过去现在所作罪业，一依事仪，是名事忏悔。谓尘沙惑，能障化导，则覆俗谛之法；见、思惑，能阻空寂，则覆真谛之法，是名事惑。事法即理门者，谓世间一切事法，本无自性，皆由因缘会集而有，举体即是真性，而不出乎事法之外。般若心经云：色即是空。是也。谓世间种种诸法，皆依於理，施设建立。所谓地水火风五阴等法，随俗所知所见，虽属於事实，不外乎法性之理，是名事法性。（五阴者，色阴、受阴、想阴、行阴、识阴也。）谓诸众生色心等法，一一差别，各有分齐，故名事法界。（分齐者，限量也。）事法非理门者，谓全理之事，而非是理。盖以事有差别性相异故，是以举体全理，而事相宛然，如波之动相，非是水之湿性也。事能显理门者，谓理无形相，即事而明。事既依理而成，理乃藉事而显。如波相尽水，体全现也。事能隐理门者，谓真理既随缘而成事相，遂令事显而理不现。如水成波，动显静隐。经云：法身流转五道，名曰众生。是也。（五道者，天道、人道、饿鬼道、畜生道、地狱道也。）事即有为之世事也。外道见诸世事，迁换无常，新新不住，遂计为转变也。事遍於理门者，谓理既遍於事，而事亦遍於理。以有分限之事，而具无分限之理。故一微尘，即遍法界也。谓众生由无明障覆，生死相续，无由脱离，是名事障。［出宗镜录］ 二不相离者，谓身土二法，皆不离法性也。 〔一、法性属佛为法性身〕，谓佛了悟真如法性，复以法性为身，故名法性属佛为法性身。 〔二、法性属法为法性土〕，谓真如法性之理，譬如虚空，遍一切处，乃是法身所证之体，即为所依之土，故名法性属法，为法性土。［出翻释名义］ 世即隔别之义，间即间差之义，故名世间。 〔一、众生世间〕，谓一切有情众生，皆假五阴和合众共而生，名为众生；又复各各差别不同，故名众生世间。（五阴者，色阴、受阴、想阴、行阴、识阴也。） 〔二、器世间〕，谓一切无情世界，皆假山河大地而成，有侧有仰，名之为器，又复各各差别不同，故名器世间。［出俱舍论］ 〔一、引业〕，谓若宿世善业引发，生於人中，则得珍宝丰足，多受快乐；若由宿世恶业引发，生於人中，则感贫穷困乏，受诸苦恼，是名引业。 〔二、满业〕，谓由宿世修一善业，感一生中大富多财，乘此更修众善，展转生官贵家，乃至圆满究竟善果，是名满业；若由宿世造一恶业，感一生贫穷苦恼，乘此更造众恶，展转生贫穷家，乃至圆满极恶之果，是名满业。［出涅盘经］ 经云：或有重业，可得作轻；或有轻业，可得作重；以人有智有愚故也。 〔一、重业轻受〕，重业轻受者，谓有智之人，以智慧力，修习梵行，能令地狱重业，现世轻受也。 〔二、轻业重受〕，轻业重受者，谓愚痴之人，以愚痴故，增其业力，能令现世轻业，地狱重受也。［出圆觉经略疏］ 〔一、了义〕，谓诸大乘经宣说胜义，如烦恼即菩提，生死即涅盘之类，皆究竟显了，名为了义。 〔二、不了义〕，谓诸经中宣说世俗等事，或说厌离生死，欣求涅盘等，种种文句差别，不为究竟显了，名不了义。［出楞严经］ 〔一、世迁流义〕，世迁流者，谓过去现在未来三世迁流也。只如昨日是过去，今日是现在，明日是未来，如此迁移流动，无有间歇也。 〔二、界方位义〕，界方位者，谓东西南北、东南、西南、东北、西北、上下十方有定位，不相混乱也。［出析玄记］ 初果即须□洹，华言预流，又云逆流，故有二义焉。 〔一、预流〕，预，入也；流，即流类。谓此圣人，得证初果，是入圣之流类，故名预流。 〔二、逆流〕，谓初果圣人，背逆生死之流类，故名逆流。［出阿毗达磨大毗婆沙论］ 契者，上契诸佛之理，下契众生之机。经者法也，常也。如来所说契经，有此结集、刊定之二义也。 〔一、结集义〕，谓如来契经，摄持众义，冠有情心，令无忘失，犹结华□冠众生首，久无遗散也。 〔二、刊定义〕，谓如来契经，裁断众义，了别是非，去恶留善，犹匠绳墨，治彼众材，□邪归正，去曲留直也。［出楞严经］ 〔一、客义〕，谓见、思等惑，皆由众生不了外尘之境，种种妄想而生，若以智慧观察，惑体本空，则法性理显，惑亦何有？经云：不住名客，是名客义。 〔二、尘义〕，谓微细之惑，而能染污清净真性。譬如牖隙光流，诸尘相现，亦能乱於虚空之性。若智慧发明，了惑本无，则空理现前，尘亦何有？经云：澄寂名空，摇动名尘，是名尘义。［出宗镜录］ 〔一、互相依〕，谓如束芦互相依倚。以譬六根六尘，更相由藉而成染惑也。以由根依尘故，而发妄知，尘依根故，而有幻相，是名互相依。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔二、取中空〕，谓取芦苇中本空虚，自性不实，以譬根尘中间各无自性，一切皆空，是名取中空。［出华严经疏］ 〔一、真空二义〕，一谓真空能灭幻有，若幻有不灭，即非真空。二谓真空能成幻有，幻有若碍，亦非真空，是名真空二义。（幻有者，以迷真空之理，而成幻有之事，虚假不实，故名幻有。） 〔二、幻有二义〕，一谓幻有必覆真空，幻有若现，真空则隐；二谓幻有不碍真空，真空若显，幻有自灭，是名幻有二义。［出金刚经助显录］ 金刚者，金中最刚，故云金刚。而小品般若以金刚立题者，具有坚、利二义焉。（梵语般若，华言智慧。） 〔一、坚义〕，坚义者，谓金刚之坚，万物不能碎坏。以喻般若之体，真常清净，不变不迁，烦恼不能乱，邪魔不能动，此即实相般若也。 〔二、利义〕，利义者，谓金刚之利，能碎坏万物。以喻般若之用，能断惑著，照五蕴空，度诸苦厄，此即观照般若也。（五蕴者，色蕴、受蕴、想蕴、行蕴、识蕴也。）［出宗镜录］ 梵语阿赖耶，华言藏。谓第八识能含藏诸法种故。 〔一、能摄一切法〕，摄谓摄持，即含藏之义。盖此识摄持一切善恶之法，犹如库藏，含藏宝贝而不遗失也。 〔二、能生一切法〕，生即发生也。谓此识既含藏善恶种子，则一切善恶诸法，从此出生，犹如大地，能发生草木万物也。［出华严经疏］ 〔一、临门三车〕，临门三车，喻小乘权教也。谓法华经譬喻品中，三乘之人，於火宅门外，索羊鹿牛三车，求出火宅，以喻三乘之人，依四谛、十二因缘、六度等法修行，得出生死，是名临门三车。（三乘者，声闻乘、缘觉乘、菩萨乘也。四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。六度者，一布施、二持戒、三忍辱、四精进、五禅定、六智慧也。） 〔二、露地牛车〕，露地牛车，喻大乘实教也。谓法华经譬喻品中，诸子既出火宅，到於四衢道中，露地而坐，等赐大白牛车，同归秘密理藏，是名露地牛车。
［出天台四教仪集注］ 乘即运载之义。谓二乘之人，乘四谛、十二因缘之法，运出三界生死，至於涅盘，故名为乘。（四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。梵语涅盘，华言灭度。） 〔一、声闻乘〕，闻佛声教，故曰声闻，谓此人以四谛为乘，知苦、断集、慕灭、修道，由观四谛，出离生死，至于涅盘，故名声闻乘。 〔二、缘觉乘〕，因观十二因缘，觉悟真空之理，名曰缘觉。谓此人以十二因缘为乘，由观因缘生灭，即悟非生非灭，出离生死，至於涅盘，故名缘觉乘。谓声闻、缘觉，以四谛之法而修，则能运出生死之苦，名之为乘。谓见慢之心，既因修观而息；则先世所习小志，因静而生。盖小志溺於空寂，不能至于大乘究竟之地，所谓宁起疥癞野干心，勿学声闻、缘觉行。故二乘境界若发，亦须用观观察，毋令生著。为是须观二乘境也。（四谛者，苦谛、集谛、灭谛、道谛也。野干似狐而小，形色青黄，如狗群行，夜鸣如狼。）谓厌畏生死，忻尚涅盘，是名二乘机。（梵语涅盘，华言灭度。二乘者，声闻乘、缘觉乘也。）谓佛说华严经时，一切二乘根器狭劣，不能听闻。故出现品云：一切二乘，不闻此经，何况受持，故虽在座，如聋如瞽；是名二乘非器。（二乘者，声闻乘、缘觉乘也。）［出法苑珠林］ 二亲者，父母也。末罗王经云：人受父母遗体乳哺养育之恩，或从地积珍宝，上至二十八天，悉以施人，不如供养父母也。（二十八天，四天王天、忉利天、夜摩天、兜率天、化乐天、他化自在天、梵众天、梵辅天、大梵天、少光天、无量光天、光音天、少净天、无量净天、遍净天、无云天、福生天、广果天、无想天、无烦天、无热天、善见天、善现天、色究竟天、空处天、识处天、无所有处天、非想非非想处天也。） 〔一、父亲〕，父亲者，谓资形之始，有生成之德。自孩提以至长成，教诫抚字，其恩罔极也。 〔二、母亲〕，母亲者，谓资生之始，自怀抱以至乳哺、鞠育、护持，劬劳甚至，其恩罔极也。［出大智度论］ 〔一、调达推山得罪〕，梵语调达，华言天热。谓其生重恶心，推山压佛。金刚力士为护佛故，以金刚杵反却掷之，碎石迸来，伤佛足指出血，而得罪报。 〔二、只域行针得福〕，梵语只域，华言故活。谓佛有疾，使只域治之，因行针出血，疾得顿愈。虽出佛血，由治疾故，而得福报。［出涅盘经］ 〔一、法性身〕，法性即法身也。谓此法性之身，遍满十方，无量无边，色像端正，相好庄严，以无量光明，无量音声，能度十方法身菩萨，是名法性身。 〔二、生死身〕，谓佛以方便力，现生现灭，示初出家，乃至成佛得道，一切恶法尽断，一切善法悉皆成就，次第说法，度诸众生，是名生死身。
［出涅盘经］ 〔一、生身〕，生身者，谓从父母所生，即佛应化之身也。 〔二、法身〕，法身者，谓本有法性之身，若佛出世及不出世，常住不动，无有变易也。
［出涅盘经］ 〔一、常身〕，如来常住解脱之身。众德悉备，万行俱圆；先百千万亿劫而不见其生，后百千万亿劫而不见其灭；是名常身也。 〔二、无常身〕，如来方便为欲度脱一切众生，示现生死之身，出家修道成佛说法入於涅盘，是名无常身也。（梵语涅盘，华言灭度。）［出宗镜录］ 宗镜录问云：不了唯识之徒，妄执我法，圣教之内，云何复言有我法等？答云：对机设假，非同情执。假有二种，故名二假。 〔一、无体随情假〕，谓执我之法，本自无体。但因随顺机情，虚假施设，亦名我法，故名无体随情假。 〔二、有体施设假〕，谓圣教所说，虽有法体，而非我法，体本无名，随缘施设，假名我法，故名有体施设假。［出楞严经］ 决定者，断然不易之谓。如来令阿难甄别真妄，一以审因心果觉之异同，一以审烦恼根本之生起，故有二种决定义也。 〔一、审因心果觉〕，佛语阿难：若欲捐舍小乘，入佛知见，应当审观因地发心，与果地觉，为同为异者。盖为阿难不知众生本具之因心，即如来所证之果觉，如来所证之果觉，即众生本具之因心；故令其谛审观察，决定知因心果觉本来不异也。若能即此不异之心，而为立行进修之本，则无上菩提，决定成就矣。（梵语菩提，华言道。） 〔二、审烦恼根本〕，佛令阿难审详烦恼根本，发业润生，谁作谁受者。盖为阿难不知烦恼根本，随所作业，妄受生死，无解脱时；是故令其审观详察，决定知烦恼体性及所作之业，所受之报，本来虚幻不实也。若能穷此颠倒之源，则正行成立，而无上涅盘决定可证也。（梵语涅盘，华言灭度。）［出摄大乘论释］ 论云：於六识中，一分成相，一分成见，故名识二分。 〔一、相分〕，谓於眼等六识，各各变异，成色等种种诸相，是名相分。（六识者，眼识、耳识、鼻识、舌识、身识、意识也。） 〔二、见分〕，谓眼等六识，各能了别诸尘境界，是名见分。［出金刚般若经取著不坏假名论］ 〔一、自利〕，谓於如来所说经典，自能受持读诵，听闻思惟，如理修习，成就胜果，是名自利。 〔二、利他〕，谓能以己所受之法，展转为人演说，令其修习，断惑证果，是名利他。［出华严经疏］ 〔一、思择力〕，思即思惟，择即决择。谓能思惟、决择一切正行，对治诸障，不令再起，故名思择力。 〔二、修习力〕，修即修治，习即数习。谓因修习之力，能令一切善行坚固，决定成就，故名修习力。［出华严经疏］ 加，即加被。佛於华严会上，以三业神力，或冥或显，加被法慧等诸菩萨各各说法，故有此二加也。（三业者，身业、口业、意业也。） 〔一、显加〕，显加者，谓佛以平等大慈，常鉴众生，若有宿世善根成熟者，即以神力加被菩萨，为其说法，如身业摩顶，以增其威；口业劝说，以益其辩。显然可见，故曰显加。（身业摩顶者，本以手摩，手属於身故也。） 〔二、冥加〕，冥加者，谓佛以意业神力，加被菩萨，增其智慧，於大众中为人演说，令无所畏。隐密难见，故曰冥加。［出华严经随疏演义钞］ 〔一、大化身〕，谓佛被大乘菩萨之机，或现八万四千相好之身，或现微尘数相好之身，满虚空中，是名大化身。 〔二、小化身〕，谓佛被小乘及人天等机，或现三十二相，一丈六尺之身，是名小化身。（三十二相者：足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如狮子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。）善财承教，至广大国，参鬻（音育，卖也）香长者，名优钵罗华。为说调和一切香法已，乃云：如诸菩萨远离一切诸恶习气，不染世欲，断烦恼等，而我何能知其妙行，说其功德。复令参婆施罗船师。（梵语优钵罗，华言青莲华。梵语婆施罗，华言自在。）善财承教，至补怛洛迦山，参观自在菩萨。既至彼山，处处求觅，见其西面□谷之中，泉流莹映，树林蓊郁，香草柔软，右旋布地。时观自在菩萨於金刚宝石上，结加趺坐。无量菩萨，恭敬围绕，为说大悲行门已。乃云：如诸菩萨，已净普贤一切愿，已住普贤一切行等，而我云何能知能说。复令参正趣菩萨。（梵语补怛洛迦，华言海岛，文云小白华。）谓舌广而长，柔软红薄，能覆面而至于发际也。此珠为下品者，以其数又次於前。若持以念佛名号，则功德利益为下品也。若以木[木*患]、莲子、水晶、菩提子为者，其持掐所得之福，亦如前也。然此皆以珠数多寡而分四品之别，若能专心持念，则功德平等而无异也。善财承教，至可乐城，参无上胜长者。为说一切处修菩萨行清净法门已。乃云：如诸菩萨，具足一切自在神通，悉能遍往一切佛刹等，而我云何能知能说。复令参师子频申比丘尼。（刹，梵语具云刹摩，华言土田。）此日，摩醯首罗天王下降，按察人间，比校善恶。若念大势至菩萨名号，则增长福利，灭除罪恶。善财承教，至□罗钵底城，参大天神，为说菩萨云网解脱已。乃云：如诸菩萨，犹如帝释，已能摧伏一切烦恼、阿修罗军等，而我云何能知能说。复令参安住地神。（梵语□罗钵底，华言有门。梵语释提桓因，华言能天主。言帝释者，华梵双举也。梵语阿修罗，华言无端正。）此日，摩醯首罗天王下降，亲临人间，比校善恶。若念药王菩萨名号，则灭一切恶，生一切善。善财承教，至楼阁大城，参婆施罗船师。为说大悲幢行已。乃云：如诸菩萨，善能游涉生死大海，乃至能以神通度众生海，而我云何能知能说。复令参无上胜长者。［出法华玄义］ 梵语三昧，华言正定。二十五三昧破前二十五有者，约理对治，随义以立名也。盖欲、色、无色三界，虽苦乐不同，然实有生死执著，故以此无垢等三昧之法，一一破之，令诸众生，出於诸有也。 〔一、无垢三昧，破地狱有〕，谓菩萨由净诸业惑，证於无垢三昧。愍彼众生，受於地狱之苦，故以此三昧，令其修行，出离重垢所报之处也。（重垢即恶业，报处即地狱也。） 〔二、不退三昧，破畜生有〕，谓菩萨修於持戒禅定，破诸恶业，自获不退，证於不退三昧。愍彼众生，受畜生苦，故以此三昧，令其远舍诸恶，永不退失善道也。 〔三、心乐三昧，破饿鬼有〕，谓菩萨修戒定慧，破诸恶业，证於心乐三昧。愍彼众生，受饿鬼苦，故以此三昧，令其远离诸恶而生喜乐也。 〔四、欢喜三昧，破阿修罗有〕，梵语阿修罗，华言无端正。谓菩萨修戒定慧，破於恶业等怖，证於欢喜三昧。愍彼众生，受阿修罗苦，故以此三昧，令其离诸猜疑怖畏也。 〔五、日光三昧，破弗婆提有〕，梵语弗婆提，华言胜，即东洲也。谓菩萨修戒定慧，获一切智光，破诸恶业无明等暗，证於日光三昧。愍彼东洲众生，受诸生死，故以此三昧，令其破诸恶业等暗，而得出离也。 〔六、月光三昧，破瞿耶尼有〕，梵语瞿耶尼，华言牛货，即西洲也。谓菩萨修戒定慧，获一切智光，破诸恶业无明等暗，证於月光三昧。愍彼西洲众生，受诸生死，故以此三昧，令其破诸恶业等暗也。 〔七、热焰三昧，破郁单越有〕，梵语郁单越，华言胜处，即北洲也。谓菩萨修戒定慧，破诸我执，证於热焰三昧。愍彼北洲众生，计著於我，永执难化，故以此三昧，令其远离妄我，计执不生，而得出离也。 〔八、如幻三昧，破阎浮提有〕，梵语阎浮提，华言胜金洲，即南洲也。谓菩萨修戒定慧，破诸虚幻惑业，证於如幻三昧。愍此南洲众生，果报杂杂，寿命不定，犹如幻化。故以此三昧，令其破於诸幻而得出离也。 〔九、不动三昧，破四天王有〕，四天王者，东方持国天王、南方增长天王、西方广目天王、北方多闻天王也。谓菩萨修戒定慧，破诸烦恼散乱，证於不动三昧。以此天游行世间，则有果报惑业等动故，以此三昧，令其悉破诸动惑业，亦得证此也。 〔十、难伏三昧，破三十三天有〕，三十三天，即忉利天也。谓菩萨修戒定慧，破一切惑业，证於难伏三昧。以此天是地居之顶，果报惑业，难以折伏，故以此三昧，令其破诸难伏，亦得证此也。（梵语忉利，华言三十三。） 〔十一、悦意三昧，破焰摩天有〕，焰摩，梵语具云须焰摩，华言善时分。谓菩萨修戒定慧，破诸烦恼，证於悦意三昧。以此天处空为悦，而未有上界不动等悦，故以此三昧，令其舍离空处之悦，而证不动等悦也。 〔十二、青色三昧，破兜率陀天有〕，梵语兜率陀，华言知足。谓菩萨修戒定慧，破诸烦恼，证於青色三昧。以此天果报，宫殿服玩一切皆青，故以此三昧，令其舍离一切烦恼，亦得证此也。 〔十三、黄色三昧，破化乐天有〕，谓菩萨修戒定慧，破诸烦恼，证於黄色三昧。以此天果报，宫殿服玩一切皆黄，故以此三昧，令其舍离一切烦恼，亦得证此也。 〔十四、赤色三昧，破他化自在天有〕，谓菩萨修戒定慧，破诸烦恼，证於赤色三昧。以此天果报，宫殿服玩一切皆赤，故以此三昧，令其舍离一切烦恼，亦得证此也。 〔十五、白色三昧，破初禅有〕，初禅即色界天也。谓菩萨修戒定慧，证於白色三昧。以此天果报，一切皆白，故以此三昧，令其舍离一切烦恼，亦得证此也。 〔十六、种种三昧，破梵王有〕，梵王亦色界初禅天也。谓菩萨修戒定慧，证於种种三昧。以此天主，领大千世界，种类既多，果报不等，故以此三昧，令其舍离种种果报，亦得证此也。 〔十七、双三昧，破二禅有〕，二禅亦色界天也。谓菩萨修戒定慧，证双三昧。以此天独有内净支、喜支二种定相，即果报双，而未见双空、双假、双中之理，故以此三昧，令其舍离净喜，而证双空等也。（双空者，谓见、思二惑俱空也。双假者，谓见假、思假，即见、思惑，以此惑体虚假不实故也。双中者，谓破见、思惑，同入中道也。） 〔十八、雷音三昧，破三禅有〕，三禅亦色界天也。谓菩萨修戒定慧，证於雷音三昧。以此天禅乐最深，如冰鱼蛰虫，著於果报之乐。故以此三昧而惊骇之，令其舍离诸乐，亦证於此也。 〔十九、注雨三昧，破四禅有〕，四禅亦色界天也。谓菩萨修戒定慧，证於注雨三昧。以此天如大地具诸种子，若不得雨，善芽不生，故以此三昧之雨，令其发生三谛之种，亦得证此也。（三谛者，真谛、俗谛、中谛也。） 〔二十、如虚空三昧，破无想天有〕，无想亦色界天也。谓菩萨修戒定慧，证於如虚空三昧。以此天一期，心想不行，妄计果报非空，而为涅盘。故以此三昧，破彼非空，令其起修空净之行，亦得证此也。（梵语涅盘，华言灭度。一期者，从生至死也。） 〔二十一、照镜三昧，破阿那含天有〕，梵语阿那含，华言不还。即第三果，生於色界之天也。谓菩萨修戒定慧，证於照镜三昧。以此天虽得无漏净色，但是果报之净，未获究尽色空，故以此三昧，令其破彼报净之色，究竟真空之理，亦得证此也。 〔二十二、无碍三昧，破空处有〕，空处即无色界天也。谓菩萨修戒定慧，证於无碍三昧。以此天得出色笼，果报无碍，未是空假中无碍，故以此三昧，令其舍离果报，亦得证此也。（色笼者，谓色界色质笼罩也。空假中即三观也。离性离相之谓空，无法不备之谓假，非空非假之谓中也。） 〔二十三、常三昧，破识处有〕，识处，亦无色界天也。谓菩萨修戒定慧，证常三昧。以此天以识相续不断为常，此乃定报，即非无为等常，故以此三昧，令其舍离定报之常，亦得证此也。 〔二十四、乐三昧，破不用处有〕，不用处，又名无所有处，亦无色界天也。谓菩萨修戒定慧，证乐三昧。以此天厌识处无边，入无所有处，以此处如痴，痴故是苦，故以此三昧，令其舍离於痴，亦得证此也。 〔二十五、我三昧，破非想非非想处有〕，非想非非想处，亦无色界天也。谓菩萨修戒定慧，证我三昧。以此天居无色界顶，谓是涅盘果报，犹有细烦恼等惑，而不自在，故以此三昧，令其舍离烦恼，亦得证此也。善财承教，至险难国，宝庄严城，参婆须蜜多女，为说菩萨离贪际解脱已。乃云：如诸菩萨成就无边巧方便智，而我云何能知能说。复令参□瑟胝罗居士。（梵语□瑟胝罗，华言缠裹。）［出楞严经］ 性体周遍曰圆，妙用无碍曰通。乃一切众生本有之心源，诸佛菩萨所证之圣境也。而有二十五种者，谓诸菩萨及大罗汉，於六尘六根六识七大各各悟入不同故也。此由阿难，於楞严会上，虽闻根尘同源，缚脱无二之旨，而未达圆通本根，请佛开示。如来於是问诸弟子，最初发心方便，令其各各自陈证悟之由，使阿难晓了圆通法门所入之处也。然论圆通，本无优劣。如来令文殊选择，而唯取观音耳根者，盖为此方之人，耳根聪利，闻法易解，当以音闻而为教体，故特取观音耳根为入道之门也。然不取陈那音声者，以声本属尘，根有闻性。故拣陈那居初，观音极后，以见取舍之明，亦根尘首尾相贯之意也。（六尘者，色尘、声尘、香尘、味尘、触尘、法尘也。六根者，眼根、耳根、鼻根、舌根、身根、意根也。六识者，眼识、耳识、鼻识、舌识、身识、意识也。七大者，地大、火大、水大、风大、空大、见大、识大也。梵语阿难，华言庆喜。文殊，梵语具云文殊师利，华言妙德。） 〔一、音声〕，音声即声尘也。谓□陈那等，在鹿苑中，闻佛说四谛之法，密悟圆理，了达一切声尘，本然清净，无动无静，皆是常住圆妙之音，於是得入圆通。故云如我所证，音声为上。（梵语□陈那，华言已知。四谛者，苦谛、集谛、灭谛、道谛也。） 〔二、色因〕，色因即色尘也。谓优波尼沙陀因多贪欲，佛令作不净观。於是观色身不净之相，生大厌离。悟诸色性归於虚空，空色两忘，本然清净，於是得入圆通。故云如我所证，色因为上。（梵语优波尼沙陀，华言尘性。） 〔三、香因〕，香因即香尘也。谓香严童子，闻如来教，於清净室修习禅定。见诸比丘，烧沉水香。遂观此香气，非木、非空、非烟、非火、即是本然清净妙香，於是开悟，得入圆通。故云如我所证，香因为上。（梵语比丘，华言乞士。） 〔四、味因〕，味因即味尘也。谓药王、药上二法王子等，於无始劫，为世良医，一切草木金石之味，悉能遍知。承事如来，了知味性非空非有，非即身心，非离身心，皆是本然清净妙味，从是开悟，得入圆通。故云如我所证，味因为上。（劫，梵语具云劫波，华言分别时节。） 〔五、触因〕，触因即触尘也。谓跋陀婆罗先於威音王佛所，闻法出家，於浴僧时，随例入室。忽悟水因，既不洗尘，亦不洗体，中间安然，得无所有，妙触清净，本来无染，於是得入圆通。故云如我所证，触因为上。（梵语跋陀婆罗，华言贤守。） 〔六、法因〕，法因即法尘也。谓摩诃迦叶等，因观世间六尘变坏，悟法性空，遂修灭尽定，以灭意根，受想不起，妙法开明，消灭诸漏，得无生灭，遂入圆通。故云如我所证，法因为上。（梵语摩诃迦叶，华言大饮光。灭尽定者，谓受想心灭，出入息尽，而证此定也。诸漏者，谓由一切烦恼漏落生死也。从□陈那至迦叶，是於六尘悟入圆通。） 〔七、见元〕，见元即眼根也。谓阿那律陀，初出家时，常乐睡眠，被如来诃责。因是七日不眠，失其双目。世尊示以金刚三昧，遂得清净天眼。是故不因眼根，能观三千世界，犹如掌果，於是悟入圆通。故云如我所证，旋见循元，斯为第一。（梵语阿那律，华言无贫。梵语三昧，华言正受，亦云正定。三千者，大千、中千、小千也。旋见循元者，旋大千之见，循真性之元也。） 〔八、息空〕，息空即鼻根也。谓周利盘特迦於过去世为大法师，秘吝佛法，不肯教人。后感愚钝，亦以宿有善因，遇佛出家，以根钝故，忆持如来一句伽陀经，一百日终不能诵。佛令安居，数息摄心，因是观息出入，刹那生灭之相，豁然无碍，得入圆通。故云如我所证，反息循空，斯为第一。（梵语周利盘特迦，华言继道。梵语伽陀，华言讽颂。数息者，息即鼻中气息，谓从一至十，渐渐而数也。梵语刹那，华言一念。反息循空者，反背妄根，循依真空也。） 〔九、味知〕，味知即舌根也。谓□梵钵提，於过去世，轻弄沙门，有牛[口*司]（音诗）病。佛为遮谤，赐之数珠，令常念佛，清净心地。又观舌根，知味之性，非体非物，应念得超世间诸漏，悟入圆通。故云还味旋知，斯为第一。（梵语□梵钵提，华言牛[口*司]，以其宿世曾作牛王，余习未除，故食后常虚[口*焦]也。梵语沙门，华言勤息。还味旋知者，谓不著尘味，不随妄知也。） 〔十、身觉〕，身觉即身根也。谓毕陵伽婆蹉，闻佛说诸世间不可乐事，因行乞食，被刺伤足，举身疼痛，即反观觉痛之心，无有痛觉，本自清净；如是思惟，摄念未久，身心忽空，诸漏虚尽，得入圆通。故云如我所证，纯觉遗身，斯为第一。（梵语毕陵伽婆蹉，华言余习。纯觉遗身者，谓觉心纯净，而遗失妄身也。） 〔十一、法空〕，法空即意根也。谓须菩提於旷劫来，心得无碍，蒙佛开示，性觉真空，於是顿入如来宝明空海，圆通境界。故云如我所证，诸相入非，非所非尽，旋法归无，斯为第一。（梵语须菩提，华言空生。宝明空海者，即如来所证明妙之理，无碍深广也。非所非尽，旋法归无者，谓能非之心，所非之相，悉尽无余；而转诸法尘，皆归寂灭也。从阿那律至须菩提，是於五根悟入圆通。） 〔十二、心见〕，心见即眼识也。谓舍利弗於旷劫来，心见清净，后於路中，逢迦叶波，宣说因缘，从佛出家，於一切法，照了无碍，悟入圆通。故云如我所证，心见发光，光极知见，斯为第一。（梵语舍利弗，华言身子。心见发光，光极知见者，由心见发明，而圆照万法也。） 〔十三、心闻〕，心闻即耳识也。谓菩萨已曾与恒沙如来为法王子，常用心闻，分别众生所有知见。若有众生，修普贤行，分身百千，皆至其处，摩顶拥护，令其成就。心闻圆通，普贤境界。故云我说本因，心闻发明，分别自在，斯为第一。 〔十四、鼻息〕，鼻息即鼻识也。谓孙陀罗难陀，从佛出家，虽具戒律，心多散动。世尊教其观鼻端白，遂观鼻中之气，出入如烟，身心内明，圆洞虚净，烟相渐消，鼻息成白，心开漏尽，诸出入息，化为光明，照十方界，即得圆通。故云我以消息，息久发明，明圆灭漏，斯为第一。（梵语孙陀罗难陀，华言好爱欢喜。漏尽者，生死之漏断灭也。明圆灭漏者，真性明了圆融，灭诸有漏也。） 〔十五、法音〕，法音即舌识也。谓富楼那弥多罗尼子，从旷劫来，辩才无碍。世尊知其有大辩才，以音声轮教其发扬，於是助佛转轮，成师子吼，悟入圆通。故云我以法音降伏魔怨，消灭诸漏，斯为第一。（梵语富楼那弥多罗尼，华言满慈，是其父母名，因以称之。） 〔十六、身戒〕，身戒即身识也。谓优波离，最初随佛逾城出家，亲观如来六年勤苦，承佛教戒，乃至三千威仪，八万微细行业，悉皆清净，身心寂灭，悟入圆通。故云我以执身，身得自在；次第执心，心得通达。然后身心一切通利，斯为第一。（梵语优波离，华言上首。） 〔十七、心达〕，心达即意识也。谓目干连，闻迦叶波宣说如来因缘深义，即顿发心，得大通达。如来惠其袈裟著身，须发自落。游於十方，无所□碍。由是神通自在，圆明清净。故云我以旋湛，心光发宣，如澄浊流，久成清莹，斯为第一。（梵语目干连，华言彩菽氏。旋湛，谓旋复澄湛之性也。从舍利弗至目干连，是於六识悟入圆通。） 〔十八、火性〕，火性即火大也。谓乌刍瑟摩，久远劫前，性多贪欲。有佛出世，名曰空王。说多淫人，成猛火聚，教其遍观百骸四支，诸冷暖气，由是谛观，神光内凝，化多淫心，成智慧火。因此火光三昧力故，得入圆通。故云我以谛观身心暖触，无碍流通，诸漏既消，生火宝焰，证无上觉，斯为第一。（梵语乌刍瑟摩，华言火头。） 〔十九、地性〕，地性即地大也。谓持地菩萨，於往昔时，普光如来出现於世，曾为比丘，平填道路，造作桥梁，行诸苦行。后世复值毗舍浮佛出现，国王延佛设斋。尔时平地待佛，毗舍如来摩顶告言：当平心地，则世界地一切皆平。因是即得心开，见身微尘及与世界一切微尘，等无差别，即得悟入圆通。故云我以谛观身界二尘，等无差别，本如来藏，虚妄发尘，尘销智圆，成无上道，斯为第一。（梵语毗舍浮，华言遍一切自在。如来藏者，即一切众生本具真如之理藏也。） 〔二十、水性〕，水性即水大也。谓月光童子，往昔劫中，於水天佛所，修习水观。观於身中涕唾津液大小便利与世界外诸香水海，水性一同，是时初成此观，但见其水，未得无身。经无量佛，方得无身，与诸香水海性合真空，无二无别，悟入圆通。故云我以水性一味流通，得无生忍，圆满菩提，斯为第一。（无生忍者，谓一切诸法本来不生，於此法中，能忍可印证也。梵语菩提，华言道。） 〔二十一、风性〕，风性即风大也。谓琉璃光法王子，往昔劫中，於无量声佛所，蒙佛开示妙明心体，及说世界众生，皆是妄缘风力所转，即於尔时观此世界及与身心，各有所动，遂即觉了此群动性，来无所从，去无所至，身心发光，洞彻无碍，而入圆通。故云我以观察风力无依，悟菩提心，入三摩地，斯为第一。（梵语三摩地，华言等持。） 〔二十二、空性〕，空性即空大也。谓虚空藏菩萨，於定光佛所，得无边身。尔时手执四大宝珠，照明十方，微尘佛刹，化成虚空，身同虚空，不相妨碍，能善入微尘国土，广行佛事。由是谛观四大无依，虚空佛国，同一虚妄，於同发明，得入圆通。故云我以观察虚空无边，入三摩地，斯为第一。 〔二十三、识性〕，识性即识大也。谓弥勒菩萨，往昔劫中，於日月灯明佛所，而得出家，修习唯心识定。至然灯佛出世，方乃得成无上妙圆识心三昧，了一切如来国土，净秽有无，皆是我心变化所现，而悟入圆通。故云我以谛观十方唯识，识心圆明，得无生忍，斯为第一。（梵语弥勒，华言慈氏。） 〔二十四、净念〕，净念即根大也。谓大势至菩萨等，往昔劫中，於超日月光佛所，修念佛三昧，收摄六根，定心念佛，由是不假方便，自得心开，悟入圆通。故云我无选择，都摄六根，净念相继，得三摩地，斯为第一。（从乌刍瑟摩至势至，是於七大悟入圆通。） 〔二十五、耳根〕，耳根者，谓观世音菩萨，往昔劫中，於观世音佛所，发菩提心。彼佛教其从闻思修入三摩提，於是菩萨即於闻中，入流亡所，所入既寂，动静二相，了然不生，一念顿空闻性而入圆通矣。经中所谓，生灭既灭，寂灭现前者，即圆通之体也。上合诸佛妙心，下同众生悲仰，而现乎三十二应，施以十四无畏等者，乃圆通之用也。故云我从耳门，圆照三昧，缘心自在，成就菩提，斯为第一。（闻、思、修，即三慧也。梵语三摩提，即三摩地也。入流亡所者，不随声尘，顿入法流，而亡其所入也。三十二应者，佛应、独学应、缘觉应、声闻应、梵王应、帝释应、自在天应、大自在天应、天大将军应、天王应、四天王太子应、人王应、长者应、居士应、宰官应、婆罗门应、比丘应、比丘尼应、优婆塞应、优婆夷应、女主应、童男应、童女应、诸天应、龙应、药叉应、干闼婆应、阿修罗应、紧那罗应、摩呼罗伽应、人应、非人应也。十四无畏者，一、不自观音以观观者；二、知见旋复；三、观听旋复；四、断灭妄想，心无杀害；五、熏闻成闻，六根消复，同於声听；六、闻熏精明，明遍法界；七、音性圆消，观听返入；八、灭音圆闻，遍生慈力；九、熏闻离尘，色不能劫；十、纯音无尘，根境圆融；十一、消尘旋明；十二、融形复闻；十三、六根圆通，明照无二；十四、我一名与六十二恒河沙名，等无有异也。）［出法苑珠林］ 护戒神者，谓五戒之中，各有五神，为作卫护也。灌顶经云：若持五戒者，有二十五善神卫护其身，在人左右，守於宫宅门户之上，使万事吉祥也。 〔一、护不杀戒五神〕，一、荼刍毗愈陀尼，护持戒人身，辟除邪鬼；二、输多利输陀尼，护持戒人六情，悉令完具；三、毗楼遮那世波，护持戒人腹内，使五藏平调；四、阿陀龙摩坻，护持戒人血脉，悉令通畅；五、婆罗桓尼和婆，护持戒人爪指，无所毁伤。（六情，即眼耳鼻舌身意六根也。五藏者，心肝脾肺肾也。） 〔二、护不盗戒五神〕，一、坻摩阿毗婆驮，护持戒人出入往来，使得安宁；二、阿修输婆罗陀，护持戒人所□饮食，悉使甘香；三、婆罗摩□雄雌，护持戒人睡梦平安，觉寤欢悦；四、婆罗门地□哆，护持戒人不为蛊毒所中；五、邪摩呼哆耶舍，护持戒人，不为雾露之毒所害。 〔三、护不邪淫戒五神〕，一、佛驮仙陀楼哆，护持戒人口舌斗诤不行；二、□□耶薮多婆，护持戒人不为瘟疟鬼所持；三、涅坭醯驮多耶，护持戒人不为县官所得；四、阿逻多赖都耶，护持戒人舍宅四方，驱逐凶殃；五、波罗那佛昙，护持戒人平定舍宅。 〔四、护不妄语戒五神〕，一、阿提梵者珊耶，护持戒人不为冢墓鬼所娆；二、因台罗因台罗，护持戒人门户，辟除邪恶；三、阿伽风施婆多，护持戒人不为外气鬼神所害；四、佛昙弥摩多哆，护持戒人不为灾火所延；五、多赖叉三密陀，护持戒人不为偷盗所侵。 〔五、护不饮酒戒五神〕，一、阿摩罗斯兜嘻，护持戒人若入山林，不为虎狼所害；二、那罗门□兜帝，护持戒人不为伤亡所娆；三、□尼干那波护，持戒人除恶鸟鸣狐鸣；四、荼□斗毗舍罗，护持戒人除犬鼠变怪；五、伽摩毗那□尼□，护持戒人不为凶注所牵。（凶注者，谓阴司注写凶恶之事也。）［出天台四教仪］ 二十五有，不出六道，有生有死，因果不亡之谓也。然梵王天、无想天、及五那含天总在四禅天中，而别出其名者，以外道计梵王天为生万物之主，计无想天以无心为涅盘，计五那含天为真解脱，所以经教特立此三天为三有，以对破外道之计也。（六道者，即天道、人道、修罗道、饿鬼道、畜生道、地狱道也。） 〔一、四洲为四有〕，谓东弗于逮、西瞿耶尼、南阎浮提、北郁单越也。（梵语弗于逮，华言胜。梵语瞿耶尼，华言牛货。梵语阎浮提，华言胜金洲。梵语郁单越，华言胜处。） 〔二、四恶趣为四有〕，谓六道中，修罗、饿鬼、畜生、地狱四者，皆由愚痴贪欲造诸恶业，故感斯趣也。 〔三、六欲天为六有〕，谓欲界六天也。一四天王天，二忉利天，三夜摩天，四兜率天，五化乐天，六他化自在天。（梵语忉利，华言三十三。梵语夜摩，亦云须焰摩，华言善时分。梵语兜率，华言知足。） 〔四、梵天为一有〕，谓初禅中大梵王天，乃三千世界之主也。（三千者，小千、中千、大千也。） 〔五、无想天为一有〕，谓四禅中之无想天，此天以无心想为果故也。 〔六、五那含天为一有〕，那含，梵语具云阿那含，华言不还。谓四禅中无烦天、无热天、善见天、善现天、色究竟天，亦名五净居天，此之五天，名位虽别，皆第三果圣人所居，故通为一有也。（第三果，即声闻阿那含果也。） 〔七、四禅天为四有〕，谓色界初禅天、二禅天、三禅天、四禅天也。 〔八、四空处天为四有〕，谓无色界空处天、识处天、无所有处天、非想非非想处天也。［出华严经随疏演义钞］ 二十五种冥谛者，乃是迦毗罗外道之所计也。盖此外道，亦修禅定，有神通力，知八万劫中事；八万劫前，冥然不知，谓之冥谛。从冥初自性，生智大，乃至神我，开成二十五谛，合为九位也。（梵语迦毗罗，华言黄色。劫，梵语具云劫波，华言分别时节。） 〔一、冥初自性〕，谓此外道，以八万劫前之事，冥然不知之处，昧为自性，故云冥初自性。 〔二、智大〕，智大亦名觉大，即增长之义。谓冥初之际，觉知增长，故云从冥初生智大。 〔三、我心〕，我心亦名我慢，即我执也。谓由觉知生我慢心，故云从智大生我心。 〔四、五唯〕，唯即微也，五唯亦名五微，即色声香味触也。以色等五种，由我执之心方现，故云从我心生五唯。 〔五、五大〕，五大，即地水火风空也。此五种性，遍一切处，故名为大。由极微而生，故云从五唯生五大。 〔六、五知根〕，五根，即眼耳鼻舌身，谓之知者，以此五种，皆有知觉故也。因五大而成，故云从五大生五知根。 〔七、五作业根〕，五根，即口与手、足、小便、大便。谓之作业者，以此五种能作业用故也，亦因五大而成，故云从五大生五作业根。 〔八、心平等根〕，心乃肉团心，即意根也。谓之平等者，以此根能遍一切根境而生分别也。此亦五大所成，故云从五大生平等根。并前五知，五作业，共为十一根也。 〔九、神我〕，神我即第八识也。外道执神我能生诸法，常住不坏，计为涅盘。是二十五谛之主也。（第八识，即藏识也。梵语涅盘，华言灭度。）善财承教已，尔时东方有一菩萨，名曰正趣，从空中来，放身光明，映蔽一切日月星电。观自在菩萨遂令善财参礼，时正趣菩萨，为说菩萨普疾行解脱已。乃云：如诸菩萨，普於十方无所不至，智慧境界等无差别，而我云何能知能说。复令参大天神。［出天台四教仪］ 〔一、欲界六天〕，一、四天王天，东方持国天王、南方增长天王、西方广目天王、北方多闻天王。二、忉利天，梵语忉利，华言三十三。往世三十三人，同修胜业，同生此天。三、须夜摩天，梵语须夜摩，华言善时分。谓此天时时唱快乐，故又云受五欲境，知时分故。四、兜率陀天，梵语兜率陀，华言知足。谓此天於五欲境知止足故。五、化乐天，谓此天自化五尘而娱乐故。六、他化自在天，谓此天假他所化乐事，以成己乐，即欲界天主。（五欲者，色欲、声欲、香欲、味欲、触欲也。五尘者，色尘、声尘、香尘、味尘、触尘也。） 〔二、色界十八天〕，初禅三天：一、梵众天。梵，净也，以无染欲故。众，犹民也。谓此天是初禅天主之民众也。二、梵辅天，辅，佐也。谓此天是初禅天主之辅佐臣僚也。三、大梵天，谓此天是初禅天之主也。名尸弃，劫初先生，劫尽后灭，主领三千大千世界也。（梵语尸弃，华言火。三千者，大千、中千、小千也。言三千大千者，总别双举也。）二禅三天：一、少光天，谓此天光明少故。二、无量光天，谓此天光明增胜无限量故。三、光音天，谓此天以光明为语音故。三禅三天：一、少净天，谓此天意识乐受清净故。二、无量净天，谓此天净胜於前不可量故。三、遍净天，谓此天乐受最胜，净周遍故。四禅九天：一、无云天，以前诸天空居，依云而住。此天在云之上，居无云之首，故号无云。二、福生天，谓此天修胜福力而生其中，从因得名故。三、广果天，谓此天果报广大，无能胜故。四、无想天，谓此天一期果报，心想不行故。（一期者，谓从生至死也。）五、无烦天，谓此天离欲界苦，及色界乐，苦乐两灭，无烦恼故。六、无热天，谓此天研究心境，无依无处，清凉自在，无热恼故。七、善见天，谓此天妙见十方世界圆澄无尘垢故。八、善现天，谓此天空无障碍，精见现前故。九、色究竟天，谓此天於诸尘几微之处，研穷究竟故。 〔三、无色界四天〕，一、空处天，谓此天厌於色身系缚，不得自在，心缘虚空，与无色相应，住空处定故。二、识处天，谓此天厌虚空无边，於是即舍虚空，转心缘识，以识为处故。三、无所有处天，谓此天厌於识处无边，於是舍识入无所有处，亦名不用处，谓不用前空处识处故。四、非想非非想处天，谓此天居无色界之极顶，非无所有处之无想，非识处之有想故。［出法苑珠林］ 大集经云：佛告娑婆世界主大梵天王等言：过去天仙，云何布置诸宿曜辰，摄护国土，养育众生？大梵天王等白佛言：过去天仙，分布安置诸宿曜辰，於四方中各有所主，如云角宿，主於众鸟；亢宿，主於出家求圣道等。尔时佛告梵王等言：我亦使诸曜星辰，摄护国土，养育众生。汝等宣告，令彼得知。如我所分国土众生，各各随分摄护养育，故说二十八宿所属不同，各有威灵护卫也。（梵语娑婆，华言能忍。） 〔一、东方七宿〕，角宿主於众鸟。亢宿主出家求圣道者。氐宿主水、主众生房宿、主行车求利。心宿主於女人。尾宿主洲渚众。箕宿主於陶师。 〔二、南方七宿〕，井宿主於金师。鬼宿主一切国王大臣。柳宿主雪山龙。星宿主巨富者。张宿主於盗贼。翼宿主於贵人。轸宿主须罗吒国。 〔三、西方七宿〕，奎宿主行船人。娄宿主於商人。胃宿主婆楼迦国。昴宿主於水牛。毕宿主一切众生。觜宿主□提诃国。参宿主於刹利。（刹利，梵语具云刹帝利，华言田主，即王种也。） 〔四、北方七宿〕，斗宿主浇部沙国。牛宿主刹利及安多钵竭那国。女宿主鸯伽摩伽陀国。虚宿主那遮罗国。危宿主著华冠。室宿主干陀罗国、输卢那国及诸龙蛇蝮行之类。壁宿主干闼婆善乐。（梵语干闼婆，华言香阴，即帝释乐神也。）此日，四天王使者下降，观察人间，比校善恶。若念卢舍那佛名号，则灭烦恼罪，得智慧乐。（梵语卢舍那，华言净满。）善财承教，至善度城，参□瑟胝罗居士，为说菩萨所得不般涅盘际解脱已。乃云：如诸菩萨，以一念智普知三世，一念遍入一切三昧等，而我云何能知能说。复令参观自在菩萨。（梵语涅盘，华言灭度。三世者，过去、现在、未来也。）善财承教，至都萨罗城，参遍行外道。为说至一切处菩萨行已。乃云：如诸菩萨，身与一切众生数等，乃至以无我智，周遍照耀，而我云何能知能说。复令参鬻香长者。善财承教，至输那国，迦陵迦林城，参师子频申比丘尼。为说成就一切智解脱已。乃云：如诸菩萨，心无分别，普知诸法等，而我云何能知能说。复令参婆须蜜多女。（梵语输那，华言勇猛。梵语迦陵迦，华言相斗战。）此日，四天王太子下降，按行人间，观察善恶。若念观世音菩萨名号，则灭除众苦，长养诸善。［出提婆菩萨释楞伽经中外道小乘涅盘论］ 〔一、小乘外道论师〕，此外道师，说诸受阴尽，如灯火灭，种坏风止，名为涅盘。（阴即身也。梵语涅盘，华言灭度。） 〔二、外道方论师〕，此外道师，说最初生诸方，从诸方生世间人，从人生天地，天地灭没，还入彼处，名为涅盘。（诸方，即四方也。） 〔三、外道风仙论师〕，此外道师，说风能生长命物，能杀命物，风造万物，能坏万物，名风为涅盘。（命物者，谓有命之物也。） 〔四、外道韦陀论师〕，此外道师，说从那罗延天[(齐-(月-一))/肉]中，生大莲华，从莲华生梵天祖公，一切有命无命物，从梵天口中生；一切大地，即是修福德戒场，於中一切华草及猪羊驴马等，杀害供养梵天，得生彼处，名为涅盘。（梵语那罗延，华言钩锁力士。） 〔五、外道伊赊那论师〕，此外道师眷属说，伊赊那论师尊者，形相不可见，遍一切处，以无形相而能生诸有命无命一切万物，名为涅盘。 〔六、形外道论师〕，此外道师，说分别见诸种种异相，名为涅盘。 〔七、外道毗世师论师〕，此外道师，说地水火风虚空微尘等物，和合而生一切世间知、无知物；无和合者，即是离散，遂计离散，名为涅盘。（知、无知物者，谓有知觉、无知觉之物也。） 〔八、外道苦行论师〕，此外道师，说身尽福德尽，名为涅盘。 〔九、外道女人眷属论师〕，此外道师，说摩醯首罗作女人，生诸天人龙鸟及一切谷子蛇蝎蚊虻等，如是知者，名为涅盘。（梵语摩醯首罗，华言大自在。） 〔十、外道行苦行论师〕，此外道师，说罪福尽，德亦尽，名为涅盘。 〔十一、外道净眼论师〕，此外道师，说烦恼尽故依智，名为涅盘。 〔十二、外道摩陀罗论师〕，此外道师，说那罗延论师言，我造一切物，我於一切众生中最胜，我生一切世间有命无命物，从我作生，还没彼处，名为涅盘。 〔十三、外道尼犍子论师〕，此外道师，说初生一男一女，彼二和合，能生一切有命无命等物，后时离散，还没彼处，名为涅盘。 〔十四、外道僧□论师〕，此外道师，说二十五谛自性因，生诸众生，名为涅盘。（二十五谛者，一冥初自性、二智大、三我心、四色、五声、六香、七味、八触、九地、十水、十一火、十二风、十三空、十四眼知根、十五耳知根、十六鼻知根、十七舌知根、十八身知根、十九口作业根、二十手作业根、二十一足作业根、二十二小便作业根、二十三大便作业根、二十四心平等根、二十五神我也。自性是常，能生诸法，故为涅盘因也。） 〔十五、外道摩醯首罗论师〕，此外道师，说果是那罗延所作，梵天是因，所谓梵天那罗延，乃至自在天，是生灭因。一切从自在天生，从自在天灭，名为涅盘。 〔十六、外道无因论师〕，此外道师，说无因无缘，生一切物，无染因，无净因，乃至棘刺之针，孔雀之色，皆无人作，自然而有，不从因生，名为涅盘。 〔十七、外道时论师〕，此外道师，说时熟一切大，时作一切物，时散一切物，是故我论中说，如被百箭射，时不到不死，时到则小草触即死；一切物时生，一切物时熟，一切物时灭，名为涅盘。 〔十八、外道服水论师〕，此外道师，说水是万物根本，水能生天地，生有命无命一切物，乃至水能生物，能坏物，名为涅盘。 〔十九、外道口力论师〕，此外道师，说虚空是万物因，最初生虚空，从虚空生风，从风生火，从火生暖，暖生水，水即冻凌，坚作地，从地生种种药草，乃至从五谷生命，食后时，还没虚空，名为涅盘。（五谷者，禾麻黍菽麦也。） 〔二十、外道本生安荼论师〕，此外道师，说本无日月星辰虚空及地，唯有大水，时大安荼生，如鸡子，周匝金色。时熟破为二段，一段在上作天，一段在下作地，彼二中间生梵天，名一切众生祖公，作一切有命无命物等，散没彼处，名为涅盘。［出瑜伽师地论］ 〔一、随所欲缠现行〕，谓在家之人，未离诸欲，而於所欲之境，起种种缠缚之业，相续不舍，故名随所欲缠现行。 〔二、不随所欲缠现行〕，谓出家之人，不随世间欲乐之境，而生厌离之心相续不舍，故名不随所欲缠现行。 〔三、无所了知现行〕，谓住恶说法之人，於善恶法不生分别，於一切境界无所了知，由此痴惑之心，相续不舍，故名无所了知现行。 〔四、有所了知现行〕，谓住善说法之人，於一切法而生分别，於善法令向，於恶法令舍，由此了知之心，相续不舍，故名有所了知现行。 〔五、□烦恼现行〕，谓贪□痴诸烦恼，各有增上□重，或於顺境贪惑□重，或於逆境□惑□重，各起不同，故名□烦恼现行。 〔六、等烦恼现行〕，谓贪□痴等诸烦恼惑，等分而起，无有轻重，故名等烦恼现行。（等分者，谓贪□痴三心，一齐而起也。） 〔七、微烦恼现行〕，谓修行求离欲界之人，虽未证果，而於三界烦恼微细轻薄，故名微烦恼现行。（三界者，欲界、色界、无色界也。） 〔八、内门烦恼现行〕，谓修行求离欲界之人，虽不著於色等外尘之境，而内心所起习气，相续不舍，故名内门烦恼现行。（习气者，烦恼余习气分也。） 〔九、外门烦恼现行〕，谓未离欲界之人，随缘色等外尘诸欲境界，而起种种烦恼，相续不舍，故名外门烦恼现行。 〔十、失念烦恼现行〕，谓见圣道得果之人，忽遇余缘，闻不正法，习气发现，而失正念，故名失念烦恼现行。 〔十一、猛利烦恼现行〕，谓未得道果之人，勤加精进，起不正作意，发勇猛心，相续不舍，故名猛利烦恼现行。 〔十二、分别所起烦恼现行〕，谓人不信正法，於诸邪见而起分别，妄生种种执著，相续不舍，故名分别所起烦恼现行。 〔十三、任运所起烦恼现行〕，谓人起懈怠心，不求正行，而於五欲之境，自然而起诸惑，相续不舍，故名任运所起烦恼现行。（五欲者，色欲、声欲、香欲、味欲、触欲也。） 〔十四、寻思烦恼现行〕，谓人於禅定观法，常自思念觉察，妄起分别，相续不舍，故名寻思烦恼现行。 〔十五、不自在烦恼现行〕，谓人睡眠，梦境散乱，意识所缘，相续不舍，故名不自在烦恼现行。 〔十六、自在烦恼现行〕，谓人醒寤，所起恶慧之觉，遍缘诸境，相续不舍，故名自在烦恼现行。 〔十七、非所依位烦恼现行〕，谓如幼少之人，於一切境，不知好恶，起诸放逸，相续不舍，故名非所依位烦恼现行。 〔十八、所依位烦恼现行〕，谓修行根熟之人，依於正行之位，断诸烦恼，而能断之心，相续不舍，故名所依位烦恼现行。 〔十九、可救疗烦恼现行〕，谓人勤修道行，断生死惑业，如救疗众病，但知生死之病而可救疗，不知乐著涅盘之心相续不舍，故名可救疗烦恼现行。（梵语涅盘，华言灭度。） 〔二十、不可救疗烦恼现行〕，谓人於生死惑业众病，不能修诸正行以为救疗，而诸烦恼相续不舍，故名不可救疗烦恼现行。［出瑜伽师地论并显扬圣教论］ 烦恼者，谓见、思无明昏烦之法，恼乱心神也。由此烦恼，随逐众生，眠伏藏识之中，故名随眠。（藏识者，藏有含藏之义，即第八识也。） 〔一、不定地随眠〕，不定地，即欲界也。谓欲界散乱，不修禅定，以散乱故，眼等诸根烦恼，随逐不舍，故名不定地随眠。 〔二、定地随眠〕，定地，即色界、无色界也。谓此二界，能修禅定；虽修禅定，离欲界苦，而於定地，贪痴爱慢诸见烦恼，随伏不舍，故名定地随眠。 〔三、随逐自境随眠〕，谓於三界中，各各自分境上，所摄诸见烦恼，随根起灭，潜伏不舍，故名随逐自境随眠。 〔四、随逐他境随眠〕，谓或在色界而起欲界烦恼，或在无色界而起色界烦恼，或在欲界而欣乐上二界禅定而生味著，不知出离，故名随逐他境随眠。 〔五、被损随眠〕，谓众生常被欲界烦恼之所损害，而此烦恼，随伏不舍，故名被损随眠。 〔六、不被损随眠〕，谓已生色界，不被欲界烦恼之所损害；或未离欲界，虽不被烦恼所损，而烦恼随伏不舍，故名不被损随眠。 〔七、随增随眠〕，谓三界众生，各於自住之境，而起烦恼，随时增长，潜伏不舍，故名随增随眠。 〔八、不随增随眠〕，谓住於色界、无色界禅定之中，不随他境增长烦恼，而其烦恼，因未断故，潜伏不舍，故名不随增随眠。 〔九、具分随眠〕，谓诸众生，於一切境，起贪□痴等诸烦恼惑，无有缺减，故名具分随眠。 〔十、不具分随眠〕，谓声闻初果等，虽断三界见惑，而於思惑未能全断，故名不具分随眠。（初果即须陀洹果也。见、思惑者，谓意根对法尘而起分别，曰见惑；眼等五根对色等五尘而起贪爱，曰思惑也。） 〔十一、可害随眠〕，谓声闻之人，知苦、集之法是可损害，乃修道品，断见、思烦恼，而证涅盘，虽断见、思，而习气无明，随伏不舍，故名可害随眠。（苦、集即苦谛、集谛也。道品，即三十七道品也。梵语涅盘，华言灭度。习气者，见、思惑之余习气分也。） 〔十二、不可害随眠〕，谓凡夫众生，不能修习道品，而於烦恼之惑，无可损断，是以随伏不舍，故名不可害随眠。 〔十三、增上随眠〕，谓贪□痴等诸烦恼惑，惭惭增胜，随伏不舍，故名增上随眠。 〔十四、平等随眠〕，谓贪□痴烦恼之惑，平等共起，随伏不舍，故名平等随眠。 〔十五、下劣随眠〕，谓修行求离欲界之人，於诸色等尘念微薄，故名下劣随眠。 〔十六、觉悟随眠〕，谓能觉知一切烦恼与业果，俱时流转，虽能觉悟而未能断，故名觉悟随眠。 〔十七、不觉悟随眠〕，谓一切烦恼缠缚，随逐根识，不相舍离，而无所知觉，故名不觉悟随眠。 〔十八、能生多苦随眠〕，谓欲界贪□等烦恼，能生种种诸苦，故名能生多苦随眠。 〔十九、能生少苦随眠〕，谓色界、无色界禅定之中，虽无欲界众苦，而有欣上厌下之心，亦名烦恼，故名能生少苦随眠。（欣上厌下者，谓欣喜上二界禅定之乐，厌恶欲界生死之苦也。） 〔二十、不能生苦随眠〕，谓诸菩萨，虽离诸惑，不生众苦，然常存自行利他之心，亦为烦恼，故名不能生苦随眠。（菩萨，梵语具云菩提萨□，华言觉有情。）［出华严经随疏演义钞］ 谓诸昏烦恼乱心神之法，随逐众生，造无量业，故名随烦恼也。 〔一、忿随烦恼〕，暴怒之心名忿，谓对现前一切违情之境，即发暴怒，恼乱其心，是名忿随烦恼。 〔二、恨随烦恼〕，恨即怨恨，谓由忿怒不舍，结诸怨恨，恼乱其心，是名恨随烦恼。 〔三、覆随烦恼〕，覆即隐覆，谓自作罪恶，不能忏悔，故意隐覆，惟恐人知，恼乱其心，是名覆随烦恼。 〔四、恼随烦恼〕，恼即热恼，谓外遇违情之境，热恼於心，不自安隐，是名恼随烦恼。 〔五、嫉随烦恼〕，嫉即嫉妒，谓持心不平，常怀嫉妒，恼乱於心，是名嫉随烦恼。 〔六、悭随烦恼〕，吝惜曰悭，谓於一切财法，贪求积蓄，不能惠施，恒恐散失，恼乱於心，是名悭随烦恼。 〔七、诳随烦恼〕，诡诈不实曰诳，谓与世交接，语言虚诳，巧虑多谋，心不自安，而生恼乱，是名诳随烦恼。 〔八、谄随烦恼〕，谓谄佞阿谀，媚悦人意，心恒愧赧，而不自安，是名谄随烦恼。 〔九、害随烦恼〕，谓衔恨蓄怨，常欲损害於人，求快己意，恒恐不遂，恼乱其心，是名害随烦恼。 〔十、□随烦恼〕，矜己[怡-台+敖]他曰□，谓心不谦下，常欲胜人，[怡-台+敖]彼有德，恼乱其心，是名□随烦恼。 〔十一、无惭随烦恼〕，谓屏处为非，不知惭天以自悔改，恼乱其心，是名无惭随烦恼。 〔十二、无愧随烦恼〕，谓阴为不善，不知愧人以自悔改，恼乱其心，是名无愧随烦恼。 〔十三、掉举随烦恼〕，谓外境纷扰，身心动摇，不能摄伏，因而恼乱，是名掉举随烦恼。 〔十四、昏沉随烦恼〕，谓心神昏暗沉迷，而於诸法无所明了，恼乱其心，是名昏沉随烦恼。 〔十五、不信随烦恼〕，谓邪见多疑，於诸正法，不生信心，因而恼乱，是名不信随烦恼。 〔十六、懈怠随烦恼〕，谓身心懒惰，於诸道业不能精进修习，因而恼乱，是名懈怠随烦恼。 〔十七、放逸随烦恼〕，谓纵恣自逸，耽著欲境，不能检束，因而恼乱，是名放逸随烦恼。 〔十八、失念随烦恼〕，谓心逐邪妄，正念遗失，遂致沦坠，恼乱其心，是名失念随烦恼。 〔十九、散乱随烦恼〕，心常放逸名曰散乱，谓著诸缘境，令心流逸，恒不寂静，因而恼乱，是名散乱随烦恼。 〔二十、不正知随烦恼〕，谓於法邪解，远离正知，背觉合尘，以妄为真，恼乱其心，是名不正知随烦恼。［出般若经］ 〔一、内空〕，谓内之眼耳鼻舌身意六根，皆无自性，故名内空。 〔二、外空〕，谓外之色声香味触法六尘，皆无自相，故名外空。 〔三、内外空〕，谓六根、六尘、六识，都无自性，故名内外空。（六识者，眼识、耳识、鼻识、舌识、身识、意识也。） 〔四、空空〕，谓一切法皆空，此空亦空，故名空空。 〔五、大空〕，谓小乘四谛十二因缘诸法，皆空无有，故名大空。（四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔六、小空〕（亦名无性自性空），谓须陀洹、斯陀含、阿那含、阿罗汉四果之相，皆空无有，故名小空。（梵语须陀洹，华言入流。梵语斯陀含，华言一来。梵语阿那含，华言不来。梵语阿罗汉，华言无学。） 〔七、胜义空〕，谓第一义之理，假立名言，悉同真性，本来空寂，故名胜义空。 〔八、有为空〕，谓欲界、色界、无色界、烦恼惑业，本无有为之相，故名有为空。 〔九、无为空〕，谓生、住、灭三相皆空，无为寂静，不堕诸数，故名无为空。（生、住、灭者，谓一切万物皆有生长、住於世间、终归坏灭也。） 〔十、毕竟空〕，谓有为、无为诸法，一切之相，悉皆空寂，而不可得，故名毕竟空。 〔十一、无际空〕，谓一切诸法，灭无有终，起无有始，起灭之际，无从可得，故名无际空。 〔十二、散空〕，谓一切诸法，因缘假合而成，皆无和合之相，故名散空。 〔十三、无变异空〕，谓一切法，非常非灭，不变不异，法性如如，了不可得，故名无变异空。 〔十四、本性空〕，谓一切诸法，非常非灭，本性清净，离性离相，故名本性空。 〔十五、自相空〕，谓五蕴之法，虚幻不实，了无自相，故名自相空。（五蕴者，色蕴、受蕴、想蕴、行蕴、识蕴也。） 〔十六、共相空〕，谓一切诸法，彼此之相，非常非灭，本来空寂，故名共相空。 〔十七、一切法空〕，谓一切诸法，本性皆空，非常非灭，了不可得，故名一切法空。 〔十八、不可得空〕，谓过去、现在、未来三世一切诸法，皆无所有，了无可求之相，故名不可得空。 〔十九、无性空〕，谓一切诸法，悉皆虚假，皆无实性，故名无性空。 〔二十、自性空〕，谓一切诸法，非常非灭，性本自空，故名自性空。［出天传］ 自古列十六天像，各有所主，以其有呵护之功也。后增日月及娑竭龙王、阎摩罗王者，谓日则破暗，月则照夜，龙则秘藏法宝，阎摩则掌於幽冥。故加此四天，通为二十天也。 〔一、梵天王〕，梵，梵语具云梵[口*览]摩，华言离欲，又云清净，谓此天王身心妙圆，威仪不缺，清净禁戒，加以明悟，统领梵众，即法华经称娑婆世界主尸弃大梵，主大千世界者是也。（梵语娑婆，华言能忍。梵语尸弃，华言顶髻，又云火，由修火定而悟道故也。） 〔二、帝释天主〕，帝即天帝。释，梵语具云释提桓因，华言能天主。言帝释者，华梵兼称也。此天居须弥山顶，即忉利天主也。谓此天，往昔因中，迦叶佛灭时，有一女人，发心修塔，复有三十二人助修，由是功德，女为忉利天主，其助修者，皆作辅臣；合称为三十三天也。（梵语须弥，华言妙高。梵语忉利，华言三十三。梵语迦叶，华言饮光。） 〔三、毗沙门天王〕，梵语毗沙门，华言多闻。谓此天福德之名，闻於四方，即北方天王，居须弥山半，第四层之北水精□，统领无量百千药叉，守护北方也。（梵语药叉，亦云夜叉，华言勇健。） 〔四、提头赖吒〕，梵语提头赖吒，华言持国。谓此天能护持国土，即东方天王，居须弥山半，第四层之东黄金□，领干闼婆、富单那等，守护东方也。（梵语干闼婆，华言香阴，即帝释之乐神也。梵语富单那，华言主热病鬼。） 〔五、毗留勒叉天王〕，梵语毗留勒叉，华言增长，谓此天能令自他威德善根悉皆增长，即南方天王，居须弥山半，第四层之南琉璃□，领鸠盘荼等无量百千鬼神，守护南方也。（梵语琉璃，华言青色宝。梵语鸠盘荼，华言瓮形，即魇魅鬼也。） 〔六、毗留博叉天王〕，梵语毗留博叉，华言杂语，谓此天能作种种语言故。又云广目，以其目广大故。即西方天王，居须弥山半，第四层之西白银□，领毗舍□鬼等无量百千诸龙，守护西方也。（梵语毗舍□，华言啖人精气。） 〔七、金刚密迹天〕，谓此天手执金刚宝杵，识达如来一切秘密事迹也。往昔有王，生一千有二子，千兄同诣佛所，发心修道；而二弟不知。一弟发愿，若千兄成道，我则为魔恼害之；一弟发愿，我为力士，护千兄法，即金刚也，领五百药叉神，皆是大菩萨等，居妙高峰，於贤劫千佛中，俱护其法也。（劫，梵语具云劫波，华言分别时节。贤，劫名，以此劫中多贤人故也。） 〔八、摩醯首罗天〕，梵语摩醯首罗，华言大自在，又翻威灵，或云三目，故为三界尊极之主。辅行记云：色界天三目、八臂，骑白牛，执白拂，有大威力，居菩萨住处；能知大千世界雨滴之数，统摄大千世界，於色界中此天独尊也。（三界者，欲界、色界、无色界也。） 〔九、散脂大将〕，散脂，梵语具云散脂修摩，华言密。陀罗尼集云：鬼子母有三男，长名唯奢文，次名散脂大将，次小名摩尼跋陀，能於十方世界，覆护一切众生，为除衰恼等患。常地居，或空居，各有五百眷属，领二十八部鬼神，随是经典所流布处，与诸鬼神，往至彼所，随逐拥护说法者，消灭诸恶，令得安隐；仍以身口意三密而加被之。谓众味精气，从毛孔入，此身密加被也；庄严言辞，辩不断绝，此口密加被也；心进勇锐等，此意密加被也。至令闻者受人天乐，疾得菩提，其於赏善罚恶，功亦大矣。 〔十、大辩天〕，谓得大智慧功德，成就大辩才也。此天或居山岩深险处，或在坎窟大树□林在处，常翘一足，八臂庄严；常持弓箭刀槊（色角切），长杵铁轮。帝释诸天，常加供养赞叹，具无碍辩，於一切时，常自护世，济物利生，流通佛法，无所怠倦，以慧资福。故光明会上，列之在功德天之前也。 〔十一、功德天〕，此天涅盘经及陀罗尼集，名功德天；金光明经散脂品，名第一威德成就众事大功德天。於过去金山照明如来所，种诸善根，故感福报，相貌殊胜，能令众生福德成就，常居最胜园，名曰金幢。若说法者，随其所须，供给无乏，以福资慧，成出世因，则果满二严，依正殊胜也。（二严，即福、慧二种庄严也。依报即国土，正报即色身也。） 〔十二、韦天将军〕，韦，梵语具云韦驮，华言智论。灵威要略曰：天神姓韦，讳琨，即南方天王八将之一臣也。四王合三十二将，此为其首。生知聪慧，早离尘欲，清净梵行，修童真业，不受天欲；面受佛嘱，外护佛法，统护三洲，利物弘化，大济群生。故凡建伽蓝，皆设像崇敬，以彰护法之功也。（三洲者，南赡部洲、东弗于逮、西瞿耶尼也。伽蓝，梵语具云僧伽蓝，华言众园，即佛寺也。） 〔十三、坚固地神〕，坚固者，理体不可坏，如金刚王，无能破也。地者，谓其利世之功，如大地持载万物，出生草木、百谷、珍宝等也。此天随是经典流布之处，常作卫护，隐形法座，顶戴说法者之足，令闻法者如服甘露，增益身力。地藏经，佛告地神云：阎浮土地，悉蒙汝护。凡地所生，皆悉丰足，利益一切；护佛教法，於世出世，其功大矣。（阎浮，梵语具云阎浮提，华言胜金洲。） 〔十四、菩提树神〕，梵语菩提，华言道。谓由此神尝守护如来成道处菩提之树，因以立名。宿世因中，自云：我常念佛，乐见世尊，常作誓愿，不离佛日。是知大权示迹，微妙难思，覆荫群生，现身利益，故诸经赞护，功德不可量也。 〔十五、鬼子母天〕，此天所生千子，最小名爱奴，极所怜惜，常食人子。佛为化彼，将爱奴藏之钵下。其母於天上、人间，觅之不得。既归伏已，佛遂揭钵还之。其千子皆为鬼王，统数万鬼众。五百在天上，常娆乱诸天；五百在世间，常娆国界人民。佛为授五戒，归依正法，得须陀洹，住佛精舍。凡人家无子息者，求之得子。有疾病者，祷之则安。故为鬼王。母由受佛戒，亦呼千子，同依佛所，不恼天人也。（五戒者，不杀、不盗、不邪淫、不妄语、不饮酒也。梵语须陀洹，华言入流，即初果也。） 〔十六、摩利支天〕，梵语摩利支，华言阳焰，以其形相不可见、不可执，如彼阳焰也。此天常行日月之前，护国护民，救兵戈等难。大摩利支天经中，有最上心真言，曰：□，摩利支，娑缚贺。若人持此真言，无不感应，其不思议神力，诚可依凭也。 〔十七、日宫天子〕，谓此天宿因布施持戒，修善奉佛，得生其中，其宫殿城郭，皆百宝所成，五风运持，不令停住，环绕须弥山半，照四大洲，所谓南阎浮提日正中，东弗于逮日始没，西瞿耶尼日初出，北郁单越当夜半，是为一日照四天下，除冥破暗，成熟万物，其功实大。法华经中名宝光天子，即此天也。（五风者，持风、住风、随顺转风、波罗诃迦风、将行风也。梵语弗于逮，华言胜。梵语瞿耶尼，华言牛货。梵语郁单越，华言胜处。） 〔十八、月宫天子〕，谓此天宿因所修所证，与日宫天子同。故生其中，其宫殿百宝所成，五风运持，不令停住，环绕须弥山半，照四大洲，其圆缺者，白月初，日在前，黑月初，日在后；因日影覆射，故有圆缺。所谓近日自影覆，故见月轮缺。然月光阴滋万物，夜发光明，功次於日。法华经云：明月天子是也。（白月初者，上半月初也；黑月初者，下半月初也。） 〔十九、娑竭罗〕，梵语娑竭罗，华言咸海，又翻龙王。即咸海中一百七十七龙王中第七龙王也。今独列此龙王者，谓是大权菩萨，位居十地之中，示现龙身，处於咸海。若降雨时，先布密云，端坐举念，其雨普洽。常随佛会，护法护民，其利甚博。所居宫殿，七宝严饰，与天无异。（十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。七宝者，金、银、琉璃、玻璃、砗磲、码瑙、赤真珠也。） 〔二十、阎摩罗王〕，梵语阎摩罗，华言双王，又云只王，谓由此王与妹皆作狱主，故云双。兄治男事，妹治女事，故云只。又云息诤，谓止罪人诤故。或云是菩萨为利益众生故，变化所作。正法念经载阎罗王为人说偈云：汝得人身不修道，如入宝山空手归，汝今自作还自受，叫唤苦者欲何为？又十王经云：阎王於未来世作佛，号普王如来。谓菩萨变化者，良有以也。［出华严经］ 谓此世界，住在香水海中，莲华之上，种种妙宝庄严，含藏一切世界，深广无穷也。此世界海，有须弥山，微尘数风轮所持；此微尘数风轮，最在上者，名殊胜威光藏，能持普光摩尼庄严香水海，此香水海出大莲华，名种种光明[蕊/木]香幢，此世界海，住在其中，四方均平，清净坚固，金刚轮山，周匝围绕，地海众树，各有区别。金刚轮山内所有大地，一切皆以金刚所成，诸摩尼宝以为间错，普现如来所有境界，如天帝网，於中布列。此大地中，有十不可说佛刹微尘数香水海，一一妙宝充满其中，一一香水海各有四天下微尘数香水河，右旋围绕，一一河各有世界海微尘数庄严，此十不可说佛刹微尘数香水海中，有不可说佛刹微尘数世界种安住，一一世界种，复有不可说佛刹微尘数世界，各各依住，各各形状，各各庄严等。一一世界种，或作须弥山形，或作江河形，或作诸庄严等形，悉在此世界海中，分布而住。其最中央香水海，名无边妙华光。以现一切菩萨形，摩尼王幢为底，出大莲华，名一切香摩尼王庄严。有世界种，名普照十方炽然宝光明，其二十重庄严世界，皆从此出。其最下重世界，名最胜光。遍照此上，过佛刹微尘数世界，有世界名种种香莲华妙庄严。如是乃至最上第二十重世界，名妙宝焰。此第二十重世界，自下而上，各有佛刹微尘数世界，周匝围绕。各有佛出现，教化众生。娑婆世界，正当第十三重，即是毗卢遮那如来所出现之处。此二十重世界，皆在无边妙华光香水海中，此世界海，乃是毗卢遮那如来，往昔於世界微尘数劫，修菩萨行时，亲近微尘数佛之所严净，故称所修实因，感报此庄严重重无尽世界也。（梵语须弥，华言妙高。梵语摩尼，华言如意。天帝网者，谓帝释殿有千珠宝网，交光相映也。刹，梵语具云刹摩，华言土田。四天下者，东弗于逮、南阎浮提、西瞿耶尼、北郁单越也。梵语娑婆，华言能忍。梵语毗卢遮那，华言遍一切处。劫，梵语具云劫波，华言分别时节。） 〔一、最胜光遍照华藏世界〕，此第一重世界，依众宝摩尼华而住，其状犹如摩尼宝形，一佛刹微尘数世界围绕，佛号离垢灯。（如摩尼宝形者，谓摩尼状有八楞，似方不方，似圆不圆，世界如彼故也。离垢灯者，谓离烦恼、所知二障，智眼清净，照世如灯故也。） 〔二、种种香莲华妙庄严华藏世界〕，此第二重世界，依宝莲华网而住，其状犹如师子之座，二佛刹微尘数世界围绕，佛号师子光胜照。 〔三、一切宝庄严普照光华藏世界〕，此第三重世界，依种种宝璎珞住，其形八隅；三佛刹微尘数世界围绕，佛号净光智胜幢。 〔四、种种光明华庄严华藏世界〕，此第四重世界，依众色金刚尸罗幢海住，其状犹如摩尼莲华，四佛刹微尘数世界围绕，佛号金刚光明无量精进力善出现。 〔五、普放妙华光华藏世界〕，此第五重世界，依一切树庄严宝轮网海住，其形普方，而多有隅角。五佛刹微尘数世界围绕，佛号香光喜力海。 〔六、净妙光明华藏世界〕，此第六重世界，依金刚宫殿海住，其形四方。六佛刹微尘数世界围绕，佛号普光自在幢。 〔七、众华焰庄严华藏世界〕，此第七重世界，依一切宝色焰海住，七佛刹微尘数世界围绕，佛号欢喜海功德名称自在光。 〔八、出生威力地华藏世界〕，此第八重世界，依种种宝色莲华座虚空海住，其状犹如因陀罗网。八佛刹微尘数世界围绕，佛号广大名称智海幢。（因陀罗网，即天帝网也。） 〔九、出妙音声华藏世界〕，此第九重世界，依恒出一切妙音声庄严云摩尼王海住，其状犹如梵天身形。九佛刹微尘数世界围绕，佛号清净月光相无能摧伏。 〔十、金刚幢华藏世界〕，此第十重世界，依一切庄严宝师子座摩尼海住，其状周圆。十佛刹微尘数世界围绕，佛号一切法海最胜王。 〔十一、恒出现帝青宝光明华藏世界〕，此第十一重世界，依种种殊异华海住，其状犹如半月之形。十一佛刹微尘数世界围绕，佛号无量功德海。 〔十二、光明照耀华藏世界〕，此第十二重世界，依华旋香水海住，状如华旋。十二佛刹微尘数世界围绕，佛号超释梵。 〔十三、娑婆华藏世界〕，此第十三重世界，依种种色风轮所持莲华网而住，其状犹如虚空。十三佛刹微尘数世界围绕，其佛即毗卢遮那如来世尊也。 〔十四、寂静离尘光华藏世界〕，此第十四重世界，依种种宝衣海住，其状犹如执金刚形。十四佛刹微尘数世界围绕，佛号遍法界胜音。 〔十五、众妙光明灯华藏世界〕，此第十五重世界，依净华网海住，其状犹如□字之形。十五佛刹微尘数世界围绕，佛号不可摧伏力普照幢。 〔十六、清净光遍照华藏世界〕，此第十六重世界，依种种香焰莲华海住，其状犹如龟甲之形。十六佛刹微尘数世界围绕，佛号清净日功德眼。 〔十七、宝庄严藏华藏世界〕，此第十七重世界，依光明藏摩尼藏海住，其形八隅。十七佛刹微尘数世界围绕，佛号无碍智光明遍照十方。 〔十八、离尘华藏世界〕，此第十八重世界，依众妙华师子座海住，状如珠璎。十八佛刹微尘数世界围绕，佛号无量方便最胜幢。 〔十九、清净光普照华藏世界〕，此第十九重世界，依无量色香焰须弥山海住，其状犹如宝华旋布。十九佛刹微尘数世界围绕，佛号普照法界虚空光。 〔二十、妙宝焰华藏世界〕，此第二十重世界，依一切诸天形摩尼王海住，其状犹如宝庄严具。二十佛刹微尘数世界围绕，佛号福德相光明。［出四十二章经］ 〔一、贫穷布施难〕，谓人自厄於贫乏，而能随力辍己济人，是为难也。 〔二、豪贵学道难〕，谓人处於豪贵，而能厌於欲乐，折节求道，是为难也。 〔三、判命必死难〕，谓人能尚义轻生，决志判命；或为法舍身，济彼饥苦；或为忠臣，以死徇节，是为难也。 〔四、得睹佛经难〕，谓人或生边地，不知出世之法，欲得见闻受持如来正教，是为难也。 〔五、生值佛世难〕，谓人不结胜因，不修众善，而欲值佛出世，是为难也。 〔六、忍色离欲难〕，谓人多为情欲所惑，而能制伏妄念，舍离欲心，是为难也。 〔七、见好不求难〕，谓人见彼富贵荣名，及可意等物，而不乐求，是为难也。 〔八、有势不临难〕，谓豪势之人，居威福之地，而能好礼忘势，不凌侮人，是为难也。 〔九、被辱不□难〕，谓人被他凌辱，而能安忍不生忿恨，是为难也。 〔十、触事无心难〕，谓心本清静，触境而兴，若触事遇缘而心不染著，是为难也。 〔十一、广学博究难〕，谓人根性迟钝，而欲广其学问，穷究义理，以博见闻，是为难也。 〔十二、不轻末学难〕，谓人多有好上之心，若自有学问，而於未学之人，不生轻慢，是为难也。 〔十三、除灭我慢难〕，谓人常怀我慢，或素来种姓富贵，而能不生骄傲轻他之心，是为难也。 〔十四、会善知识难〕，谓人修行，多为恶友所惑；若学道之时，得遇善知识，劝奖诱掖，令其开解，是为难也。 〔十五、见性学道难〕，谓人迷於妄情，昧於爱欲，而能返妄归真，见性学道，是为难也。 〔十六、对境不动难〕，谓前尘妄境，迷惑真性，而能持心寂静，不为外物所转，是为难也。 〔十七、善解方便难〕，谓人能常怀大慈，爱念众生，以种种方便而作饶益，是为难也。 〔十八、随化度人难〕，谓众生根性利钝不同，而能随机化导而度脱之，是为难也。 〔十九、心行平等难〕，谓痴冥之人，多执彼我之见，若能冤亲平等，心无分别，是为难也。 〔二十、不说是非难〕，谓两舌妄语，佛所禁戒；若能爱护口业，不说他人好恶长短，是为难也。善财承教，向海门国，参海云比丘。为说诸佛菩萨行光明普眼法门已。乃云：如诸菩萨，深入一切菩萨行海等，而我云何能知能说。复令参善住比丘。［出翻译名义］ 句即句逗也，又众语和合成句。谓如来所说之经，必由文以载其义，由义以成其文；文义相成，是为句也。 〔一、文句〕，文即字也。依类象形为字，形声相称曰文。谓一切契经，皆以文为身，文成语为句，诠显其义，必藉於文，是为文句。 〔二、义句〕，义即义理。谓一切契经，皆诠义理，然义必依文而得显，文因义而能成；裁断其文，必由乎义，是为义句。［出翻译名义］ 梵语具云突吉罗，华言恶作恶说。 〔一、身恶作〕，谓身行杀、盗、邪淫等恶，是名身恶作。 〔二、口恶说〕，谓口出妄言、绮语、两舌、恶口等，是名口恶说。［出翻译名义］ 梵语僧伽，华言和合众，谓与理和事和也。 〔一、理和〕，谓二乘之人，同断见、思之惑，同证无为之理，是名理和。（二乘者，声闻乘、缘觉乘也。） 〔二、事和〕，事和有六义，谓内凡外凡之僧，戒和同修，见和同解，身和同住，利和同均，口和无诤，意和同悦，是名事和。（内凡者，谓四善根位，即暖、顶、忍、世第一也。此位近於初果须□洹圣位，故名内凡。外凡者，谓五停心：一、多贪者，修不净观；二、多□者，修慈悲观；三、多散者，修数息观；四、愚痴者，修因缘观；五、多障者，修念佛观。此位进修之始，去圣位远，故名外凡。）［出大智度论］ 〔一、未生善〕，谓戒定慧等诸善之法，未曾修习，是名未生善。善若未生，当勤修习，令其得生也。 〔二、已生善〕，谓戒定慧等诸善之法，已曾修习，名已生善。善若已生，当勤修习，令其增长也。［出涅盘经］ 〔一、生因〕，生即发生。谓本具法性之理，则能发生一切善法。如谷麦等种，能生芽孽，是名生因。 〔二、了因〕，了即照了。谓以智慧照了法性之理，如灯照物，了了可见，是名了因。
［出宗镜录］ 〔一、能生因〕，谓第八识能生起眼等诸识，又为一切善恶种子之因，譬如谷麦等种，为发生芽孽之因，是名能生因。（第八识者，即藏识也。） 〔二、方便因〕，谓眼等诸识，能为方便引发第八识善恶之种，譬如水土以为发生谷麦等芽孽之方便，是名方便因。
［出天台四教仪集注］ 〔一、习因〕，习即数习之义。谓如习贪欲，则贪欲增长，是名习因。 〔二、报因〕，报即果报，谓行善恶之因，即得善恶之报，是名报因。
［出大智度论］ 论问曰：诸烦恼是恶法，云何能生善业？答曰：有二种因。 〔一、近因〕，谓人为求后世富乐，故修布施等善，是为近因。 〔二、远因〕，谓人欲离欲界衰恼不净之身，故修禅定之善，是为远因。
［出大涅盘经］ 〔一、正因〕，正谓中正，中必双照，三谛具足，故名正因。（中正者，离於边邪也。双照者，照空照假也。空谓荡一切相，即是真谛；假谓立一切法，即是俗谛；非空非假，即是中谛。故云三谛具足。） 〔二、缘因〕，缘即缘助，谓一切功德善根，资助了因，开发正因之性，故名缘因。（了因者，了即照了，谓以智慧照了正因也。）
［出瑜伽师地论］ 〔一、牵引因〕，谓由无明之惑，於先世时造作善恶一切业行，由此业行为因，则能招引现生果报，如是展转牵连不断，故名牵引因。 〔二、生起因〕，谓由无明之惑，於现世时，造作善恶一切业行，由此业行为因，则能感得后世果报，如是展转相生不绝，故名生起因。［出大智度论］ 〔一、外闻正法〕，谓众生虽具正念，必从智人闻说正法，然后正见始得开发。譬如谷麦，内具种子，外滋雨泽，然后其芽始得生起。是故若欲正见开明，必须外闻正法。 〔二、内有正念〕，谓众生虽闻正法，发起正见，实由内心正念本具。譬如洪钟，虽待人扣，声非外有，是故若欲正见开发，必须内有正念。［出宗镜录］ 〔一、性土〕，谓法性之理，非秽非净，非广非狭，犹如虚空，遍一切处，是名性土。 〔二、相土〕，谓随诸众生心量所现，或净或秽，或广或狭。是以菩萨所见，无诸坑坎，众宝庄严；众生所见，荆棘瓦砾，秽恶充满，是名相土。
［出华严经随疏演义钞］ 〔一、净土〕，谓其地纯以金刚所成，众宝间错，种种庄严，皆悉殊胜，即华藏世界，西方安养等世界也；以其无有四趣五浊等秽恶，是名净土。（四趣者，修罗趣、饿鬼趣、畜生趣、地狱趣也。五浊者，劫浊、见浊、烦恼浊、众生浊、命浊也。） 〔二、秽土〕，谓其地坑坎堆阜，秽恶充满，即娑婆世界也；以其有四趣五浊等秽恶，是名秽土。（梵语娑婆，华言能忍。谓其土之人，堪能忍受众苦也。）［出华严经］ 经云：如人生已，则有二天恒相随逐，一曰同生，二曰同名。 〔一、同生天〕，同生天者，谓此天与人同时而生也。 〔二、同名天〕，同名天者，谓此天与人同其名字也。［出涅盘经］ 如来为诸众生但欣生恶死，而不知出离之方，故以二女喻之。盖二女行止共俱，不相弃舍。亦犹生必有死，死必有生，未尝暂离也。 〔一、功德天〕，经云：如有女人，入於他舍，主即问言：汝字何等？答言：我身即是功德大天。又问：为何所作？答言：我所至处，能与种种金银等宝。闻已□喜，敬爱礼拜供养。此喻凡夫贪生，亦犹舍主贪爱财宝，而爱是女也。 〔二、黑暗女〕，经云：复见一女，其貌丑陋，多诸垢腻。主即问言：汝字何等？答言：我字黑暗。又问：为何所作？答言：我所行处，能令其家所有财宝一切衰耗。闻已，持刀作如是言：汝若不去，当断汝命。答言：汝甚愚痴，无有智慧。汝之家中所供养者，即是我姊；我常与姊进止共俱，汝若驱我，亦当驱彼。主人还入问功德天：实为是否？天言：实是我妹，行住共俱，未曾相离。我常利益，彼常衰耗，若爱我者，亦应爱彼；若□彼者，亦应□我。此喻凡夫但知恶死，而不知生亦当恶。若恶其死，须恶其生。生死俱恶，方为有智。所谓有智主人，二俱不受也。［出大乘止观法门］ 如来者，即理性如来也。藏以含摄为义，谓一切众生，烦恼心中，具足无量无边不可思议无漏清净之业，如石中有金，水中有火，故云垢藏之中，佛性满足，是名如来藏也。 〔一、空如来藏〕，谓此心性，虽随染净之缘，建立生死、涅盘等法，然心体平等，离性离相，非唯所起染净等法皆空，而能起之心，亦不可得；是名空如来藏。 〔二、不空如来藏〕，谓此心性，具足无漏清净功德及诸有漏业惑染法，包藏含摄，无德不备，无法不现，故名不空如来藏。［出法华玄义］ 妙名不可思议，非诸菩萨心思口议故也。此之二妙，正论法华开权显实之意。妙名一唱，待绝俱时。故相待论判，则显法华出前四时三教之上；绝待论开，复能开前令皆圆妙也。（开权显实者，开者，发也，拓也；声闻、缘觉、菩萨三乘之法是权，佛乘是实。佛说法华，正为开三乘之权，显一乘之实故。经云：十方佛土中，唯有一乘法。又云：决了声闻法是诸经之王。四时者，华严时、鹿苑时、方等时、般若时也。三教者，藏教、通教、别教也。） 〔一、相待妙〕，彼此互形曰相，以彼望此曰待。彼此互形者，形即形比之义，谓以前四时三教所说之法为□形，后法华所说之法为妙。以彼望此，曰待者，待即对待，谓对前之□，显后之妙也。 〔二、绝待妙〕，绝前诸□，无复形待。谓法华开三乘之权，即是佛乘之实。实外无权，权外无实，实即是权，权即是实；故云绝待妙也。［出翻译名义］ 〔一、龙树提婆宗〕，龙树即南天竺国大名德比丘也，作大庄严、大智度等论，号法性宗。明一切众生皆有佛性，一阐提等皆当作佛。梵语提婆，华言天。即龙树弟子，禀承其道，传流于世，是为龙树提婆宗。（梵语一阐提，华言信不具。） 〔二、无著天亲宗〕，翻译名义引三藏传云：无著夜升睹史天宫，於慈氏菩萨所，受瑜伽师地等论，专弘一切法相，号法相宗。天亲乃无著之弟，相继其道，传流于世，是为无著天亲宗。（梵语睹史，又云兜率，华言知足。梵语瑜伽，华言相应。）［出天台四教仪集注并华严经疏］ 二宗释题者，谓天台、贤首二宗，解释诸经题目，有通别能所之不同也。 〔一、天台通别释题〕，陈隋间，天台智者大师，凡解一经题目，必以通别二义而判释之。如妙法莲华经上之四字是别，别在此经故；经之一字是通，通於一切诸经故。余经亦然；是为天台通别释题。 〔二、贤首能所释题〕，唐朝贤首国师，凡解一经题目，必以能诠之文，所诠之义，而判释之。如大方广佛华严经，上之六字是所诠，经之一字是能诠，余经亦然；是为贤首能所释题。［出华严经疏］ 宿因力者，谓遮那世尊宿世愿因，为化众生，发愿修行，而成佛果。为酬宿愿，故今出世，悲智双运，行愿齐周，乃以无障解脱之智，顿阐华严一乘圆教法门，普令法界众生，深悟如来智慧。然佛宿因虽多，略开二种焉。 〔一、大愿力〕，谓佛於因中发大誓愿，度诸众生。今已成佛，乘大愿力，示现十方世界，说法度生。现相品云：毗卢遮那佛，愿力周法界，一切国土中，恒转无上轮。是也。（梵语毗卢遮那，华言遍一切处，亦云光明遍照。） 〔二、昔行力〕，谓佛昔於无量劫，依愿起行，行成得果，方能演说诸法，广化众生。故主山神偈云：往修胜行无有边，今获神通亦无量，法门广辟如尘数，悉使众生深悟喜。是也。［出观音玄义］ 二德者，在众生因心所具，则名缘了二因，在诸佛果上所显，则成智断二德。盖了因显则成智德，缘因显则成断德故也。 〔一、智德〕，智即智慧，谓照了一切诸法，通达无碍，随众生机器大小，各各为其演说，无有差谬，是名智德。 〔二、断德〕，断即断除，谓断惑业净尽，随所调伏众生之处，恶不能染，纵任自在，无有累缚，是名断德。［出莲宗宝鉴］ 〔一、真心〕，谓自性清净之心，真净明妙，虚彻灵通，离虚妄想，故曰真心。 〔二、妄心〕，谓全真成妄，随境生灭，念念不实，故曰妄心。（随境者，随顺色声香味触法六尘之境也。）
［出唯识论］ 〔一、相应心〕，应即当也，谓一念妄心虚妄分别，而与烦恼诸惑相应，是名相应心。 〔二、不相应心〕，谓常住真心，古今一相，自性清净，而与烦恼诸惑永不相应，是名不相应心。［出大智度论］ 〔一、大慈心〕，慈名爱念，即与乐之心也。谓菩萨爱念一切众生，常求乐事，随彼所求而饶益之，是名大慈心。 〔二、大悲心〕，悲名愍伤，即拔苦之心也。谓菩萨愍念一切众生受种种苦，常怀悲心，拯救济拔，令其得脱，是名大悲心。［出大智度论］ 〔一、众生忍〕，忍即忍耐，亦安忍也。谓菩萨於一切众生不□不恼，如慈母爱子。又若一切众生以种种恶而加於我，心不□恚；以种种恭敬供养於我，心亦不喜，是名众生忍。 〔二、无生法忍〕，理本不生不灭，今但言不生，故名无生。谓菩萨於无生之法，忍可忍乐，不动不退，是名无生法忍。
［出地持经］ 〔一、安受苦忍〕，谓疾病水火刀杖等众苦所逼，即能安心忍受，恬然不动，是名安受苦忍。 〔二、观察法忍〕，谓观察诸法体性虚幻，本无生灭，信解真实，心无妄动，安然忍可，是名观察法忍。［出大智度论］ 〔一、已生恶〕，谓贪□痴及杀盗淫等诸恶之法，已起於心，已见於事者，是名已生恶。恶若已生，速令除灭也。 〔二、未生恶〕，谓贪□痴及杀盗淫等诸恶之法，於心未起，於事未见，是名未生恶。恶若未起，防令不生也。［出地持经］ 〔一、财悭〕，谓吝惜财物，无怜愍心，见诸贫穷困乏，不能惠施，是名财悭。 〔二、法悭〕，谓悭惜佛法，怀妒嫉心，恐他胜己，不肯教导余人，是名法悭。［出释签］ 〔一、理惑〕，谓根本无明之惑，能障覆中道之理，不能显发，是名理惑。 〔二、事惑〕，谓尘沙惑，能障化导，则覆俗谛之法；见、思惑，能阻空寂，则覆真谛之法，是名事惑。
［出华严经随疏演义钞］ 〔一、现行惑〕，谓六根对六尘，现起贪□痴等烦恼，令心昏迷，障诸善法，是名现行惑。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔二、种子惑〕，种子者，即根本无明也。谓因此无明，则能生一切烦恼，障诸善法，是名种子惑。［出天台四教仪集注］ 惑，迷惑也。谓诸众生於一切法不了自性本空，妄生执著，惑於正道，流转生死，故名惑也。又名二缚，由此惑业缠缚，住著三界，不能脱离也。又名二结，结即缚之义也。（三界者，欲界、色界、无色界也。） 〔一、见惑〕，分别曰见，谓意根对法尘，非理筹度，起诸邪见。如外道计断计常，乃至有无等见，是名见惑。 〔二、思惑〕，贪爱曰思，谓眼耳鼻舌身五根，对於色声香味触五尘，贪爱染著，迷而不觉，是名思惑。愿我来世，得菩提时，身如琉璃，内外清净，无复瑕垢，光明广大，威德炽然，身善安住，焰网庄严，过於日月；若有众生，昏暗及夜，莫知方所，以我光故，随意所趣，作诸事业。［出宗镜录］ 〔一、俱生我执〕，谓於五阴等法中，强立主宰，妄执为我，与身俱生，是名俱生我执。（五阴者，色阴、受阴、想阴、行阴、识阴也。） 〔二、分别我执〕，谓於计我、法中，分别我能行善、行恶等事，而起执著，是名分别我执。［出华严孔目］ 〔一、性戒〕，谓杀、盗、邪淫、妄语，此四性自是戒，不待佛制，人若持之即得福，犯之即得罪，是名性戒。 〔二、遮戒〕，遮即遮止，谓饮酒多有过失，能犯诸戒，是故佛特遮止，令不毁犯，乃能守护余之律仪，是名遮戒。
［出毗婆沙论］ 〔一、道共戒〕，谓於见道、修道位中，不作意持，自然不犯，戒与道俱发，是名道共戒。此戒既是初果、二果、三果所得，即是无漏戒也。（见道即初果，修道即二果、三果也。无漏者，不漏落三界生死也。） 〔二、定共戒〕，谓发得初禅、二禅、三禅、四禅天定之时，不作意持，自然不犯，戒与定俱发，是名定共戒。此戒断惑未尽，未出生死，即是有漏戒也。
［出华严经疏］ 〔一、随相戒〕，随即随顺，相即形相。谓依如来教，染衣出家，乞食自活，不犯威仪，是名随相戒。 〔二、离相戒〕，离即远离，谓持戒之人，心无所著，则一切戒犹如虚空，了无持犯之相，是名离相戒。
［出涅盘经］ 〔一、性重戒〕，谓杀、盗、淫、妄皆性业也，不待佛制持而不犯，性自是善；犯而不持，性自是罪。若犯之者，其罪极重，是名性重戒。 〔二、息世讥嫌戒〕，谓佛所制，出家之人，凡世间治生产业，及一切非道所宜之事，皆不应为，以止世人之所讥诮、嫌疑，是名息世讥嫌戒。
［出涅盘经］ 〔一、威仪戒〕，威仪戒者，谓受戒已，惟务修饰容止，诳惑於世，盖由好求名利，欲人恭敬者也。 〔二、从戒戒〕，从戒戒者，谓顺从佛制，清净三业。盖其内外相称，不为世事，但求真实利益，不要虚誉者也。（三业者，身业、口业、意业也。）［出毗婆沙论］ 〔一、五戒〕，谓不杀生、不偷盗、不邪淫、不妄语、不饮酒。此五戒是在家之人所持，故名在家五戒。 〔二、八戒〕，谓五戒之后，更加不坐高广大床、不著花□缨络、不习歌舞戏乐，此八戒亦是在家之人所持，故名在家八戒。［出天台四教仪集注］ 〔一、邪戒〕，谓外道之人，执邪为道，非因计因，自计前世因从鸡中来，便即独立，行於苦行，或计因从狗中来，便即□食粪秽，行於苦行，是名邪戒。 〔二、正戒〕，谓佛未出世时，轮王亦教人行於不杀、不盗等十善，即此十善戒法，是名正戒。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。）［出金光明经文句记］ 〔一、人执〕，谓众生於五阴等法中，强立主宰，计我为人，妄生执著，是名人执。（五阴者，色阴、受阴、想阴、行阴、识阴也。） 〔二、法执〕，谓众生不了五阴等法，从因缘生，如幻如化，计为我身，妄生执著，是名法执。［出宗镜录］ 〔一、情有理无〕，情有理无者，即空观对遣有执也。谓观遍计所执，於情则有，於理则无，唯虚妄起，都无体用，正应除遣也。 〔二、理有情无〕，理有情无者，即有观对遣空执也。谓观依他圆成之法，於理则有，於情则无，理本是实，有体有用，正应存留也。［出涅盘经］ 〔一、内护〕，内即自己身心也。谓佛所制大小乘戒，人若受持，则能防护身口意业之非，成就种智菩提之果，此禁戒所以为内护也。 〔二、外护〕，外即族亲眷属也。谓人之修行，须屏绝缘务，凡有所需衣服饮食汤药之类，必藉族亲眷属左右供给，庶得身心安隐，成办道业，此族亲眷属所以为外护也。［出华严经疏］ 〔一、依报〕，依报亦名依果，即世界国土也。谓诸众生各各随其果报之身，依之而住，故名依报。 〔二、正报〕，正报亦名正果，即五阴之身也。谓诸众生随其所作善恶之业，各各感得此身，正受其报，故名正报。（五阴者，色阴、受阴、想阴、行阴、识阴也。）［出华严经疏］ 〔一、止持〕，止即制止，谓止身口令不杀、不盗、不邪淫、不妄语等，是名止持。 〔二、作持〕，作犹行也。谓既不杀生，又能放生；既不偷盗，又能布施；既不邪淫，又能恭敬；既不妄语，又能实语，是名作持。［出净名经疏］ 〔一、折伏摄〕，折即折挫，伏即摧伏。谓六道众生，於三界中贪著五欲，流转生死，卒难度脱。故如来说诸善恶果报，及以地狱等种种苦切之言，折伏其心，而摄受之，是名折伏摄。（六道者，天道、人道、修罗道、饿鬼道、畜生道、地狱道也。三界者，欲界、色界、无色界也。五欲者，色欲、声欲、香欲、味欲、触欲也。） 〔二、调伏摄〕，调即调治。谓调伏见、思烦恼，及根本无明之惑，皆顺正理，心心寂灭，不令再起，是名调伏摄。［出华严孔目］ 〔一、化教通内外众〕，谓如来一代施化之教，通被内众受道弟子，及外众在俗之人，皆令依之修行，出离生死之苦，故名化教通内外众。 〔二、制教唯内众〕，谓如来说诸律仪，专为禁制内众受道弟子，令其如法受持，成就圣果，故名制教唯内众。［出华严经疏］ 刘蚪二教者，齐朝隐士刘蚪，谙达释书，亦立二教也。 〔一、渐教〕，谓始自鹿苑，终於双树，所说之经，从小至大，故名渐教。 〔二、顿教〕，谓佛最初说华严经，如日初出，先照高山，故名顿教。［出华严经疏］ 印师二教者，唐初印法师立此二教也。 〔一、屈曲教〕，谓释迦如来所说之经，逐其机性，随计破著，方便委曲，令物生解。如涅盘经，虽说圆通一极之理，或对权显实，或会异归同之类，是名屈曲教。（对权显实者，对藏通别三教之权，以显圆教一乘之实也。会异归同者，会三教之异，归圆教之同也。） 〔二、平道教〕，谓卢舍那所说之经，随其法性平等而说，如华严经，虽有随诸众生各别调伏，皆是称性善巧一时顿演，是名平道教。（梵语卢舍那，华言净满，即报身佛也。）［出华严经疏］ 昙谶二教者，西秦昙牟谶三藏立此二教也。 〔一、半字教〕，半字教者，谓声闻藏，谈理未遍，若字之有半也。 〔二、满字教〕，满字教者，谓菩萨藏，谈理满足，若字之圆满也。［出华严经疏］ 远师二教者，隋朝远法师立此二教也。 〔一、渐教〕，渐教者，谓约渐悟之机，大由小起，所设具有三乘之教也。（三乘者，声闻乘、缘觉乘、菩萨乘也。） 〔二、顿教〕，顿教者，谓约顿机，直入於大，不由於小，顿令得悟也。［出华严经疏］ 华严，即大方广佛华严经也。如来出现於世，初说此经，而后演说渐顿诸法者，盖大小渐次诸教，皆从此华严性海流出故。此经能统摄该括以为诸教之本也。 〔一、为开渐之本〕，开谓开设，渐即渐次，即三乘之教也。佛初说华严根本一乘圆教，诸大菩萨信解证入如来智慧。时有三乘权浅之机，虽预法会，如聋若盲，不信不解，不顺不入。故卢舍那佛脱珍御服，著弊垢衣，乃开三乘渐次随宜之教，令彼声闻、缘觉及权教菩萨，开解成熟，故华严为开渐之本也。（三乘者，声闻乘、缘觉乘、菩萨乘也。梵语卢舍那，华言净满。） 〔二、为摄末之本〕，摄谓收摄，末即支末。即前三乘教也。佛既为诸小乘之机说三乘法，既成熟已，最后令其悟入佛慧。故大乘同性经云：所有声闻法、辟支佛法、菩萨法、诸佛法，如是一切诸法，皆悉流入毗卢遮那智藏大海，故华严为摄末之本也。（梵语毗卢遮那，华言光明遍照，亦云遍一切处。）［出地持经］ 〔一、缘缚断〕，谓但断心中之惑，则於外尘境不起贪嗔，於境虽缘，不生染著，故名缘缚断。 〔二、不生断〕，谓得法空之时，能令三途恶道苦果，永更不生，故名不生断。（三途者，刀途、血途、火途也。）［出无著论］ 〔一、细作方便〕，方便犹善巧也。谓欲破众生执著色身之相，故佛假喻，微细分析，善巧而说。如金刚经云：三千大千世界所有微尘，宁为多不等。意谓由微尘而成世界，世界本来不实；因四大而成色身，色身本来是假，是名细作方便。（三千大千世界者，一须弥山、一日月、一四天下、一帝释、名为一世界；一千个世界，名小千世界；一千个小千世界，名中千世界；一千个中千世界，名大千世界。三千大千世界，即释迦佛所化之境也。四大者，地大、水大、火大、风大也。） 〔二、不念方便〕，谓欲破众生执著色身之相，已为假喻微细分析而说，又令众生於诸微尘不生念想，故经云：是诸微尘，如来说非微尘等，是名不念方便。［出大智度论］ 〔一、念念无常〕，谓一切有为之法，念念生灭而不停住，故名念念无常。 〔二、相续无常〕，谓相续法坏，名为无常。如人欲死，渐渐命尽。如火烧草木，渐渐烧尽，故名相续无常。
［出析玄记］ 〔一、刹那无常〕，梵语刹那，华言一念。而言无常者，谓此一念之心，生住异灭四相，迁流不停，是名刹那无常。 〔二、一期无常〕，谓众生受身，虽寿命长短不等，皆名一期。而言无常者，谓诸众生一期受报之身，亦为生住异灭四相迁流，终归灭尽，是名一期无常。［出楞伽经］ 无，即空也。人法之中，本无有我，但凡夫不了，於无我中计我极盛。所谓我身、我名、我衣物、我田宅、我行、我住坐卧，语言不离於我，乃至我能布施、持戒等。因此颠倒，备起一切烦恼生死行业。声闻之人，修四真谛，即了人法本空，我亦无有，故名二无我。（四真谛者，即苦集灭道也。） 〔一、人无我〕，谓由揽五阴实法而成假名之人，凡夫不了，复於假名之中，妄执为我。若了五阴之法本空，假名之人，岂得定有。假名既不定有，则所执之我，亦不可得。故金光明经云：何处有人及以众生，是名人无我。（揽者，撮持也。五阴者，色阴、受阴、想阴、行阴、识阴也。五阴之身实有，故名实法；名字本来虚假，故名假名。） 〔二、法无我〕，谓由揽父母之遗体，四大假合而成五阴之身。若一一分别推求，皆悉空无所有。凡夫不了，妄执此身为我，余身非我。若了四大本空，五阴非有，则所执之我亦不可得。故金光明经云：五阴舍宅，观悉空寂，是名法无我。（四大者，地大、水大、火大、风大也。）二日出时，四大海水，从百由旬乃至七百由旬内，自然枯涸。（梵语由旬，华言限量，或八十里或六十里或四十里。）［出大智度论］ 〔一、迦罗时〕，梵语迦罗，华言实时。谓佛於律中诫诸弟子听时食，遮非时食，实有其时，故名实时。论云：毗尼结戒，是世界中实，非第一义中实。是也。（梵语毗尼，华言善治。） 〔二、三摩耶时〕，梵语三摩耶，华言假时，亦名短时长时。论中广约三世无相时法无实，故名假时，亦名短时长时者，谓不同外道定执，盖是假设长短，而无其实，故若短若长，悉名三摩耶。（三世者，过去、未来、现在也。）［出华严经随疏演义钞］ 〔一、如理智〕，谓诸佛菩萨以如实之智，彻见实际之理，妙极寂静，无增无减，是名如理智。 〔二、如量智〕，谓诸佛菩萨究竟通达一切境界，若见众生乖於理智，则成生死；若见众生称於理智，则得涅盘；是名如量智。
［出摄大乘论］ 〔一、根本智〕，根本智，亦名无分别智。谓此智不依於心，不缘外境，了一切法皆即真如，境智无异。如人闭目，外无分别。由此无分别智，能生种种分别，是名根本智。 〔二、后得智〕，谓依止於心，缘於外境，种种分别，境智有异，如人开目，众色显现，以其於根本智后而得此智，是名后得智。
［出大集经］ 〔一、尽智〕，谓阿罗汉断三界见、思惑竟，即知我生已尽，梵行清净，是名尽智。（梵语阿罗汉，华言无生，亦云无学。） 〔二、无生智〕，谓阿罗汉断三界见、思烦恼已尽，知诸缚解，更不三界受生，是名无生智。（三界者，欲界、色界、无色界也。）
［出观音玄义］ 〔一、一切智〕，谓於一切内法内名，能知能解；一切外法外名，亦能知能解；是名一切智。即声闻、缘觉之智也。（内法内名者，谓理内所诠法相及能诠名字，盖佛教依理而说，故名理内也。外法外名者，即理外所诠法相及能诠名字，盖外道等违理横计，故名理外也。） 〔二、道种智〕，道种智者，谓能用诸佛一切道法，发起众生一切善种，是名道种智。即菩萨之智也。
［出华严经随疏演义钞］ 〔一、观察智〕，谓以智慧照了人法二空，所显真如之理，了知能证所证二俱不可得，是名观察智。（能证者，谓能证之智；所证者，谓所证之理。） 〔二、取相智〕，谓善取法界之相，若事若理，以智慧照了，悉使法法圆融，事理无碍，是名取相智也。［出法华经文句］ 〔一、大树〕，大树喻别教菩萨也。谓此教菩萨，於法华会上，闻说一乘之法，受记作佛，普度一切众生。如彼大树，蒙一雨所润，而得增长，敷荣郁茂，则能普覆一切，是名大树。 〔二、小树〕，小树喻通教菩萨也。谓此教菩萨，亦於法华会上，闻说一乘之法，受记作佛。而不及别教菩萨根器之大，化用之广，是名小树。［出梵网经］ 〔一、故杀〕，故杀者，谓作意故伤物命也。 〔二、误杀〕，误杀者，谓不作意误伤物命也。
［出梵网经］ 〔一、自杀〕，谓无慈悲之心，於诸物命，辄自杀害，是名自杀。 〔二、教他杀〕，谓无慈悲之心，即自杀生，亦教他人杀生，是名教他杀。［出宗镜录］ 〔一、增上果〕，谓眼耳鼻舌身五根，皆为识所依，根即增胜，名增上果；又第六意识，能引生眼等五识，亦名增上果；又第七识，前念为后念所依，亦名增上果；又第八识为第七识之所依故，亦名增上果。（第七识者，即分别识也。第八识者，即藏识也。） 〔二、异熟果〕，异熟果者，谓果报异时成熟，即第八识也。以此识能含藏一切诸法种子，而成熟诸根识之果也。如眼等诸根，由昔作善恶之因，今报得苦乐之果。若今作善恶之因，亦感当来苦乐之果，是名异熟果。（诸根者，即眼耳鼻舌身意六根也。）
［出阿毗昙论］ 〔一、习气果〕（亦名所依果），谓数习宿世善恶气分，感於果报也。如往世修善胜故，则今世为善心重；修恶胜故，则为恶心重，是名习气果。 〔二、报果〕，谓由宿世善恶为因，感报今世之果也。如往世作诸善业之因，则感今世富乐之果；作诸恶业之因，则感贫苦之果，是名报果。
二果者，谓此人於欲界九品思惑中断前六品尽，即证此果也。（思惑者，谓眼等五根，对色等五尘而起贪爱也。）［出析玄记］ 二果，即斯陀含，华言一往来，而有二义焉。 〔一、一往天上〕，谓第二果人，犹有欲界下三品惑，共润一往来身。若於人中得第二果，则一往天上，一来人间，便证第三果，是名一往天上。 〔二、一往人间〕，谓第一果人，若在天中得第二果，则一往人间，一来天上，便证第三果，是名一往人间。二果即斯陀含也。谓断欲界六品思惑，而得此果，於天人中一番受生，方断诸苦，入於涅盘，过六万劫，当得无上正等菩提，是名二果回心。（梵语斯陀含，华言一往来，谓一生天上，一生人间，得证涅盘也。六品思惑者，眼、耳、鼻、舌、身五根对色、声、香、味、触五尘而起贪爱之心曰思。此惑有九品，今云六品者，谓断九品中前之六品也。）二果，即斯陀含所证之果也。谓此人修学将入二果，虽未至本位，而已向於此果也。（梵语斯陀含，华言一来。）［出楞严经义海］ 〔一、浮尘根〕，浮尘根者，根即眼耳鼻舌身意也。以其虚假不实，故名浮。无见闻觉知之用，故名尘。经云：眼如蒲萄朵，耳如新卷叶，鼻如双垂爪，舌如初偃月，身如腰鼓颡，意如幽室见。是也。 〔二、胜义根〕，胜义根者，谓眼等六根，有增上胜力，能照境发识，以成根用，故名胜义。如眼能见色，耳能闻声，鼻能嗅香，舌能尝味，身能觉触，意能知法。是也。［出析玄记］ 析玄云：见道行人，根有二种。谓须□洹初果之人，破惑见理，名为见道。（梵语须□洹，华言入流，谓预入圣人之流也。） 〔一、钝根名随信行〕，婆沙论云：由彼依信随信起行，谓此一类行人，从来性多钝故，自不披阅教文，但信他人言说而得悟道，故名随信行。 〔二、利根名随法行〕，婆沙论云：由彼依法随法起行，谓此一类行人，从来性多利故，不信他言，但自披阅教典，而得悟道，故名随法行。［出楞严经］ 此言观音菩萨极证圆通，十方普应，上同诸佛，下合群生，妙用超越，故云殊胜。 〔一、上合诸佛本觉妙心〕，本觉妙心，即诸佛本然觉了妙明真心也。谓菩萨极证寂灭，十方圆明，体同诸佛。故能起同体大慈，与众生乐。显应十方，现身说法，圣凡等度，有愿必从，是为殊胜。 〔二、下合众生同一悲仰〕，谓菩萨所证圆通之理，与众生本有之心，迷悟虽殊，体元不二。故能起同体大悲，拔众生苦，冥应十方，等施无畏，设有所求，随愿满足，是为殊胜。［出成实论］ 〔一、得求〕，谓诸众生欲得诸乐，随意求取，虽经险难，不以为苦；如海吞流，心无厌足，是名得求。 〔二、命求〕，谓诸众生，取乐生爱，不能如实观察乐是苦因，反求长命，受此诸乐，是名命求。［出华严经疏］ 〔一、胜义法〕，胜义法即涅盘也。谓涅盘之法，其义最胜，故名胜义法。（梵语涅盘，华言灭度。） 〔二、法相法〕，法相法，即四谛法也。谓四谛之法，各有相状，是名法相法。（四谛者，苦谛、集谛、灭谛、道谛也。）
［出楞伽经］ 〔一、自得法〕，谓佛自行证得之法，与十方佛无增无减，是名自得法。 〔二、本住法〕，谓法界之法，本来常住，有佛无佛，性相常然，是名本住法。［出宗镜录］ 〔一、俱生法执〕，谓无始时来，虚妄熏习，於一切法，妄生执著，恒与身俱，故名俱生法执。 〔二、分别法执〕，谓於邪教及邪师所说之法，分别计度，执为实法，故名分别法执。［出瑜伽师地论］ 〔一、烦恼〕，昏烦之法，恼乱心神，即无明贪爱之惑也。谓诸众生，随顺烦恼，流转生死，故违涅盘之道也。 〔二、涅盘〕，梵语涅盘，华言灭度。谓诸众生，□生死苦，修习梵行，断诸烦恼，证大涅盘，故违烦恼之惑也。［出华严经疏］ 〔一、理法身〕，理即性德也。谓性净明体，本来离念，等虚空界，无所不遍。诸佛众生皆同一相，是名理法身。 〔二、智法身〕，智即修德也。谓究竟始觉之智，契合清净本觉之理。理智互融，色心不二，智所现故，是名智法身。
［出无著论］ 〔一、智相法身〕，谓具足智慧，方能演说诸法，是则说法为智慧之相，由此智相，得至法身住处，故名智相法身。 〔二、福相法身〕，谓以大千世界七宝布施，不如受持一四句偈，故金刚经云：於此经中受持乃至四句偈等，为人演说，其福胜彼。由此福相，得至法身住处，故名福相法身。（七宝者，金、银、琉璃、玻璃、砗磲、码瑙、赤真珠也。）
［出起信论疏］ 〔一、言说法身〕，谓法身无相，本离言说，虽离言说，非言莫显，故名言说法身。 〔二、证得法身〕，谓法身体遍，物物皆具，但以迷故，不能究显，若不造修，何由证得。故以始觉之心，契於本觉之理，始本不二，即究竟觉；是名证得法身。［出金光明经玄义］ 梵语涅盘，华言灭度。 〔一、性净涅盘〕，谓诸法实相之理，不可染，不可净。不染，即不生；不净，即不灭。不生不灭，名性净涅盘。（诸法实相者，十界因果之法，本来离虚妄相，相相皆实，故名实相。不可染、不可净者，谓实相之理，惑不能染，智不能净。不染即不生者，既无惑染，岂有法生。不净即不灭者，既非智净，岂有法灭。是故名为不生不灭。） 〔二、方便净涅盘〕，方便犹善巧也，智既契理，即照群机，照必垂应，机感即生，此生非生；机缘既尽，应身即灭，此灭非灭。不生不灭，名方便净涅盘。（此生非生者，谓机感即生，心常寂灭也。此灭非灭者，谓缘尽即灭，应用常兴也。）
［出大智度论］ 〔一、有余涅盘〕，谓见、思烦恼已断，尚余现受色身未灭，是名有余涅盘。（见、思烦恼，即见、思惑，於意识起诸分别，曰见惑；於尘境起诸贪爱，曰思惑。） 〔二、无余涅盘〕，谓见、思二惑与所受五众之身，俱得灭尽，无有遗余，是名无余涅盘。（五众即五阴，谓色受想行识也。）［出瑜伽师地论］ 〔一、根本烦恼〕，根本烦恼者，即无明惑也。谓此根本无明之惑，能出生一切烦恼也。 〔二、随烦恼〕，随烦恼者，即见、思二惑也。谓此见、思二惑，随於一切违顺境上，起贪□痴等烦恼，随逐不舍也。
［出大智度论］ 〔一、内著烦恼〕，谓身见、边见等诸烦恼，於内心不了而起执著，故名内著烦恼。（身见者，谓众生妄执色受想行识之五阴为自身也。边见者，妄於身见中，或执为断，或执为常，各执一边，名边见也。） 〔二、外著烦恼〕，谓贪□痴等烦恼，於外境不了而起贪蓍，故名外著烦恼。
［出华严经疏］ 〔一、随眠烦恼〕，依附不舍曰随，五情暗冥曰眠。谓无明烦恼种子，潜伏第八藏识之中，能生一切妄惑，是名随眠烦恼也。（五情者，即眼耳鼻舌身五根也。） 〔二、现行烦恼〕，谓六根对六尘境现起贪□痴等烦恼，是名现行烦恼也。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）［出大智度论］ 〔一、欲爱〕，谓众生爱念妻子，及贪染五欲等，是名欲爱。（五欲者，以色声香味触五尘，能起人贪欲之心也。） 〔二、法爱〕，谓菩萨以平等心而生法喜，欲令一切众生皆至佛道，是名法爱。［出俱舍释论］ 〔一、鬼胎生〕，论云：女饿鬼白目连云：我夜生五子，昼时亦生五子，生已皆食尽，如此我无饱。此鬼即是胎生也。 〔二、鬼化生〕，谓不从胎卵等生，但无而忽有，变现不测，此鬼即为化生也。［出起信论］ 〔一、智净相〕，谓依真如内熏之力，及教法外熏之力，如实修行，满足方便，破识心生灭之相，成纯净圆常之智，是名智净相。 〔二、不思议业相〕，谓依智净相，能作一切胜妙境界，无量功德之相，常无断绝，随众生根，种种示现，令得利益，是名不思议业相。
［出起信论］ 〔一、同相〕，谓染净二法，皆同真如性相。譬如种种瓦器，皆同微尘性相，故名同相。 〔二、异相〕，谓真如平等之理，随染净缘显现一切差别之相，故名异相。
［出大智度论］ 〔一、总相〕，谓说世间一切有为之法，皆是无常，故名总相。 〔二、别相〕，谓诸法虽皆无常，而各有别相。如地有坚相，水有湿相，火有热相，风有动相，各各不同，故名别相。
［旧名二识，出宗镜录］ 〔一、所缘境相〕，谓心所缘色声香味触法六尘之境，其相显现于外，是名所缘境相。 〔二、能缘识相〕，谓眼识乃至意识，能缘六尘之境，其相显现于内，是名能缘识相。（眼识乃至意识者，谓眼识、耳识、鼻识、舌识、身识、意识也。六尘者，色尘、声尘、香尘、味尘、触尘、法尘也。）［出佛本行集经］ 梵语悉达，华言顿吉，即佛幼时之名也。二相者，谓佛初生时，净饭王令相师占之。相师云：太子相好，具有轮王及成佛之相也。 〔一、轮王相〕，轮王相者，谓转轮圣王，亦具三十二相也。相师言：太子具足是相，若其在家，当作转轮圣王，王四天下也。（三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高妙相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。四天下，即四洲，东弗于逮、南阎浮提、西瞿耶尼、北郁单越也。） 〔二、成佛相〕，成佛相者，佛具三十二相。相师言：太子具足是相，若舍王位，出家求道，必得成佛，名遍十方，化导一切也。［出析玄记］ 〔一、自相别〕，相即相状。谓如身是身自相，於此身中，有能造所造，根尘各别故。如受是受自相，於此受中，有苦受、乐受、不苦不乐受等各别故。如心是心自相，於此心中，有眼等六识各别故。如法是法自相，於此法中，有五阴、十二入、十八界不同故。又如观身以不净为自相，观受以苦为自相，观心以无常为自相，观法以无我为自相，故名自相别。（身受心法即四念处。身谓己身，受谓领纳诸事，心谓第六识，法谓善恶等法。六识者，眼识、耳识、鼻识、舌识、身识、意识也。五阴者，色阴、受阴、想阴、行阴、识阴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。） 〔二、共相别〕，谓但约苦、空、无常、无我四种行相，於身受心法上，共有名为共相。而言别者，如观身为苦时，不能观空、无常、无我；乃至观身为无我时，不能观苦、空、无常。观身既尔，观受心法行相亦然，故名共相别。［出华严经随疏演义钞］ 〔一、安立真如〕，体非伪妄曰真，性无改异曰如；即一实相之体也。谓真如之体，能生世间、出世间一切诸法，而得安住，故名安立真如。 〔二、非安立真如〕，谓真如之法，从本已来，性自清净，离一切相，寂灭无为，故名非安立真如。
［出起信论疏］ 〔一、离言真如〕，谓真如之体，离名字相，离心缘相，离言说相，故名离言真如。 〔二、依言真如〕，谓真如之体，性本虚融，不碍言说，以依言说能显真如，故名依言真如。
［出起信论疏］ 〔一、不变真如〕，谓真如之体，从本已来，毕竟平等，无有变易，不可破坏，体恒寂静，无一异相，故名不变真如。 〔二、随缘真如〕，谓真如之性，本无生灭。然因无明熏动，起一切相。如水因风，妄波忽动，若风止息，动相元无，故名随缘真如。［亦名二障，出宗镜录并演义钞］ 〔一、烦恼碍〕（即烦恼障），谓见、思二惑，起种种昏烦之法，恼乱心神，以致障碍无漏法性，是名烦恼碍。 〔二、智碍〕（即所知障），谓由根本无明之惑，覆蔽法性，而於中道种智则成障碍，故名智碍。谓既得初禅天定已，心厌初禅觉观动散，因摄心在定，澹然澄静；觉观即灭，乃发胜定之喜，如人从暗室中出见日月光明，朗然洞彻，是名二禅天定。（觉观者，初心在缘曰觉；细心分别禅味曰观。）谓厌初禅觉观动散，因摄在定，澹然澄静，觉观即灭，乃发胜定之喜，感报而生色界二禅天，此识即依化生之身而住，是为二禅天识住。（觉观者，初心在缘曰觉，细心分别曰观也。）谓人修禅定，从初禅入二禅时，一心无觉无观，定生喜乐，其心次第而入，无有杂念间隔也。（无觉无观者，既入二禅，即离初禅觉观动散也。定生喜乐者，既无觉观，摄心在定，则生喜乐，此即二禅之定相也。）［出法华安乐行义］ 〔一、凡种〕，谓凡夫之人，不能觉了，因眼见色，生贪爱心，为爱造业，随业受报，轮回生死，相续不断，是名凡种。 〔二、圣种〕，谓人因善知识得闻法义，善能觉了，一切诸法皆从妄念而生，观此妄心，犹如虚空，如是而修，不著诸法，能为圣果之种，是名圣种。［出法苑珠林］ 〔一、常为他人求其长短〕，常为他人求其长短者，谓因前世不能容物，稍不如意，即兴嗔恨，故感今生被人伺求长短，动辄得咎也。 〔二、常为众人之所恼害〕，常为众人之所恼害者，谓因前世□恼众人，令不安隐，故感今生常被多人之所恼害也。［出华严经疏］ 一乘者，谓华严一乘圆教也。於此一乘，有同有别，故云二种一乘也。 〔一、同教一乘〕，同者，即同於终、顿二教也。然终教但诠一性一相，理事无碍。顿教但诠无二无三，言思斯绝。今此同教，具诠一性一相，理事无碍，无二无三，言思斯绝。同彼二教，俱显一乘，故名同教一乘也。（无二者，无声闻、缘觉也。无三者，兼无菩萨也。） 〔二、别教一乘〕，别者，即别异小、始、终、顿之四教也。然此别教，唯辨圆融具德，事事无碍，随举一法，即摄一切；无尽法门，一一法门，迥异余教，故名别教一乘也。［出无量寿经论］ 论云：若人一心专念阿弥陀佛，毕竟得生安乐国土，成就种种功德庄严，获此二种世间清净。（梵语阿弥陀，华言无量寿。） 〔一、器世间清净〕，谓世界如器，隔别名世，间差名间，故名器世间。谓彼安养国土，广大无边，如太虚空，清净光明，如日月轮，具足珍宝庄严，是名器世间清净。 〔二、众生世间清净〕，谓所化众生，隔别间差，故名众生世间。谓彼阿弥陀佛，於一佛土，身不动摇，於一切时，放大光明，悉能遍至十方世界，教化众生，令其如实修行，离诸染著，皆愿往生我国，是名众生世间清净。［出法苑珠林］ 谓向彼说此，向此说彼，斗构是非，离间和合，致令乖分，故名两舌。 〔一、得弊恶眷属〕，得弊恶眷属者，谓因前世两舌，使人朋俦分离乖间，皆生怨恶，故感今生得弊恶眷属也。 〔二、得不和眷属〕，得不和眷属者，谓因前世两舌离间人之亲爱，使不和合，故感今生得不和眷属也。［出摩登伽经］ 经云：阿难乞食，道逢摩登伽女取水，阿难渴乏，从之求饮，女心染著，归白其母，请以咒术致之。母云：世有二种人，虽咒术不能加也。（梵语阿难，华言庆喜。梵语摩登伽，华言性。） 〔一、断欲人〕，谓人能断欲，必自持戒。持戒之人，正念坚定，立行端方，神所呵护，妖邪莫挠，虽有咒术，不能加也。 〔二、死人〕，谓人既死，识依业转，随处受形，况寿夭有限，死不复生，虽有咒术，不能加也。［出大智度论］ 〔一、习爱众生〕，习即数习，爱即贪爱，亦爱乐也。谓诸众生，於世间一切声色香等五欲境界，多生贪爱，不能舍离，是名习爱众生。（五欲者，色欲、声欲、香欲、味欲、触欲也。） 〔二、习见众生〕，见即分别，有无等见也。谓诸众生於一切法，计有计无，及计断常等见，是名习见众生。（断见者，执世间之法，皆悉断灭无常也。常见者，谓执此身死已复生，相续不绝也。）［出华严经疏］ 〔一、证境〕，谓真如法性之理，是诸佛所证之境界。离念绝想，皆悉真如，是名证境。 〔二、化境〕，谓十方国土，皆是如来所化境界，是名化境。［出普贤行愿品］ 〔一、财供养〕，经云：所有十方一切佛刹，极微尘数中，一一各有一切世界极微尘数佛。一一佛所，各有菩萨海会围绕。我以普贤行愿力故，悉以上妙诸供养具而为供养，所谓华□、音乐、伞盖、衣服及烧种种香，然种种灯，一一如须弥山。以如是等诸供养具，常为供养，是名财供养。（梵语须弥，华言妙高。） 〔二、法供养〕，经云：诸供养中，法供养最。所谓如说修行供养，利益众生供养，摄受众生供养，代众生苦供养，勤修善根供养，不舍菩萨业供养，不离菩提心供养。以前财供养无量功德，比今供养一念功德，百分不及一，是名法供养。（利益众生、摄受众生，名法供养者，必因说法方能利益、摄受，即是以法供养如来也。代众生苦，名法供养者，因发大悲之心，方能代众生苦，亦是以法供养如来也。勤修善根，即是勤修善法也。菩萨业者，即菩萨所修之法也。）［出涅盘经］ 〔一、真实修行〕，谓依佛所说，能知涅盘、佛性等相而修诸行，是名真实修行。（梵语涅盘，华言灭度。） 〔二、不实修行〕，谓不知涅盘、佛性等相，而修诸行，是名不实修行。［出涅盘经并水忏］ 谓自不作恶，既作而能忏悔，更不复作，乃是有力量人，故名健儿。 〔一、自不作罪〕，谓此健儿，身口意业，常自清净，永无过恶，故名自不作罪。 〔二、作已能悔〕，谓此健儿，虽先作恶，后能改悔，更不敢作。犹如浊水，置之明珠，以珠力故，水即为清，故名作已能悔。［出法苑珠林］ 〔一、贫穷〕，贫穷者，谓因前世盗他财物，令彼空乏，故感今生自亦贫穷也。 〔二、不得自在〕，不得自在者，谓因前世劫夺他财而令他人不得自在，故感今生，虽有财物，而属五家，不得自在受用也。（五家者，水、火、盗贼、恶子、官家也。）［出金刚三昧经］ 〔一、理入〕，谓众生深信本有真性，不一不异，不有不无，无己无他，凡圣不二，寂静无为，无有分别，因此深信能入於理，是名理入。 〔二、行入〕，行即依理起修之行，谓行此行时，心不倾倚，无念无求，安住不动，犹如大地；因行入理，是名行入。［出修习止观坐禅法要］ 〔一、辨邪伪禅发相〕，谓修禅之人，於禅定中，或觉自身如缚如压，或时身轻欲飞，或欢喜躁动，忧愁悲思，如是种种邪伪之相，与禅俱发。心若爱著，即与鬼法相应，多失心颠狂。是故修禅定者，於此诸相，即当一心寂静，辨其邪伪，知彼虚诳，不爱不著，则自然灭谢，是为辨邪伪禅发相。 〔二、辨真正禅发相〕，谓修禅之人，於禅定中，端心正念，离诸昏散，但觉身心安隐，泯然虚豁，空明清净，寂静无为，而与正定相应。如前所说一切邪伪之相，了无所见，是为辨真正禅发相。［出大智度论］ 〔一、佛初成道，劝请转法轮。〕谓佛初成道时，菩萨劝请，言我某甲，请佛世尊为众生转法轮，度脱一切，是名劝请转法轮。（某甲者，称自己名也。） 〔二、佛欲入灭，劝请住世。〕谓佛欲舍寿命，入涅盘时，菩萨劝请，言我某甲，请佛世尊，久住世间，无央数劫，度脱一切众生，是名劝请住世。（劫，梵语具云劫波，华言分别时节。）［出大智度论］ 〔一、小医〕，谓但知病、知病因、知差病药，而不知一切病、不知一切病因、不知一切差病药，以譬声闻不能遍知药病，是名小医。 〔二、大医〕，谓一切病、一切病因、一切差病之药，皆能遍知，乃至遍知众生病因、差病药等，以譬菩萨无病不知，无药不识，是名大医。［出华严经疏］ 〔一、融三世间为十身〕，融即融会之义。隔别名世，间差名间。即众生、国土、智正觉之三世间也。言融三世间为十身者，众生身、业报身即众生世间，国土身即国土世间，声闻身、缘觉身、菩萨身、如来身、智身、法身、虚空身、即智正觉世间也。 〔二、佛自具十身〕，佛自具十身者，一菩提身、二愿身、三化身、四力持身、五相好庄严身、六威势身、七意生身、八福德身、九法身、十智身也。（梵语菩提，华言道。）［出修习止观坐禅法要］ 谓坐禅之人，正定未发，多有魔事，心生惊怖，破坏善根。若能端心正念，则邪不干正，魔自灭谢。故有二种却魔之法也。 〔一、修止却魔〕，谓坐禅之人，修定之时，或见父母、兄弟、诸佛形像，一切可爱之境，令人乐著；或见师子、虎狼、罗刹，一切可畏之形，令人怖惧。即当了达，此是诸魔惑乱之相，悉皆虚诳，不喜不怖。而唯息心寂静，则彼当自灭；是为修止却魔。（梵语罗刹，华言速疾鬼。） 〔二、修观却魔〕，谓坐禅之人，修定之时，於诸魔境，修止却之不去。即当反观能见之心，无有处所，彼何所恼。如是观时，寻当谢灭。若迟迟不去，但当正心，勿喜勿惧，则正定现前，彼当自灭；是为修观却魔。［出大宝积经］ 戒者，万善之根本也。谓能受正戒者，一切善法，从此增长，受之不正者，著於邪见，堕於外道，故戒有二种不同也。 〔一、受正平等戒〕，谓修行人能受持如来正戒，一切平等，不生分别差别之见，顿绝妄想邪思之心，戒体圆明，而得解脱，究竟至於无上菩提，无有退转也。（梵语菩提，华言道。） 〔二、受邪不等戒〕，谓邪见之人，随逐恶知识，以分别心，受持邪戒，而堕於人我、断常、□慢、贪欲、□恚、愚痴，种种差别邪见，不知出要解脱之道也。［出佛性论］ 〔一、如如智〕，谓真如妙智，本来清净，无明不能覆，烦恼不能染。照了诸法，平等不二，以其智如如境，故名如如智。 〔二、如如境〕，谓真如妙境，常住一相，量等虚空，不迁不变，无灭无生，以其境如如智，故名如如境。［出楞严经］ 〔一、别业妄见〕，谓诸众生迷失真性，自起妄见，见有一切虚妄境界，或苦或乐；若人不失本真，即不见有虚妄境界。譬如一人病目，夜见灯光别有圆影，五色重叠；不病目者，即不见灯别有圆影，是名别业妄见。 〔二、同分妄见〕，谓诸众生迷失真性，同见一切虚妄境界，同受苦乐，同业所感。譬如一国之人，同见瘴恶不祥之事，是名同分妄见。［出法苑珠林］ 〔一、多被诽谤〕，多被诽谤者，谓因前世不务诚实，妄语无信，故感今生多被他人诽谤也。 〔二、为人所诳〕，为人所诳者，谓因前世专以妄语欺诳於人，故感今生为人之所诳惑也。［同阿毗达磨论］ 存即存活，济即救济。谓以饮食存济其生也。 〔一、有罪存济〕，谓有一等之人，矫妄诡诈而求饮食，如是得饮食已，欢喜受用，贪爱不舍，不见生死过患，不知出离之法，是名有罪存济。 〔二、无罪存济〕，谓非如前人矫妄诡诈而求饮食，但以正道而乞饮食，得饮食已，如法受用，不贪不爱不著，能见生死过患，善知出离之法，是名无罪存济。［出释氏要览］ 〔一、身寂静〕，谓舍家恩爱及众缘务，闲居静处，远离愦闹，身诸恶行一切不作，是名身寂静。 〔二、心寂静〕，谓於贪□痴等，悉皆远离，修习禅定，无有散乱，意诸恶行一切不作，是名心寂静。［出大智度论］ 〔一、净施〕，谓布施时，不求世间名誉福利等报，但为出世善根及资助涅盘之因，以清净心而行布施，故名净施。（梵语涅盘，华言灭度。） 〔二、不净施〕，谓以妄心，求於福报而行布施。如般若经云：或畏失财故施与，或恐诃骂故施与，或为求势故施与，如是种种因缘，与净相违，是名不净施。［出法界次第］ 师子奋迅者，借譬以显法。如世师子奋迅，为二事故。一为奋除尘土；二能前走却走捷疾异於诸兽。此三昧亦如是，一则奋除障定之惑；二能出入诸禅，捷疾无间，异於余之三昧，而具出入二义焉。 〔一、入禅奋迅〕，入禅奋迅者，谓离欲界不善法，有觉有观，而入初禅。如是次第入於二禅、三禅、四禅、空处、识处、无所有处、非有想非无想处、灭受想定，是为奋迅入也。（有觉有观者，初心在禅曰觉，细心分别禅味曰观。初禅、二禅、三禅、四禅，皆色界天也。空处、识处、无所有处、非有想非无想处，即无色界天也。灭受想定者，灭除受想之心，而得定也。） 〔二、出禅奋迅〕，出禅奋迅者，从灭受想定起，还入非有想非无想定；从非有想非无想定起，还入无所有处定。如是识处、空处、四禅、三禅、二禅、初禅，乃至出散心中，是为奋迅出也。［出大智度论］ 〔一、百岁至劫灭名常〕，百岁至劫灭名常者，谓诸菩萨，若住百岁、千万亿岁、若一劫，乃至八万劫后，方始入灭，是名为常。此乃久远住世为常，非不迁不变之常也。 〔二、常住不坏名常〕，常住不坏名常者，谓诸菩萨，烦恼之惑已灭，则真常之理方显，真常之理，不生不灭，不坏不变，是名为常也。［出华严经疏］ 〔一、利今〕，谓佛在世，当机之众，闻法悟道，获大利益，是名利今。 〔二、利后〕，谓佛灭后，一切众生，亦得闻经受法，修行悟道，获大利益，是名利后。［出涅盘经］ 庄即端庄，严即严饰，谓智慧福德二种，皆能庄严法身也。 〔一、智慧庄严〕，谓诸菩萨从初发心，乃至究竟，无明净尽，佛性现前，所有智慧，能显法身，是名智慧庄严。 〔二、福德庄严〕，谓诸菩萨修行六度，万行具足，所有福德，能显法身，是名福德庄严。（六度者，一布施、二持戒、三忍辱、四精进、五禅定、六智慧也。）
［出金刚经纂要疏］ 金刚经云：庄严佛土者，即非庄严，是名庄严。非庄严者，即形相庄严也，是名庄严者，即第一义庄严也。 〔一、形相庄严〕，谓人若分别佛土是有为形相，而言我能成就者，彼且住著色声等境，非真庄严，是名形相庄严。 〔二、第一义庄严〕，谓以无所住著清净之心，依真实智慧，通达自性之土，唯心显现。此是正智成就佛土，是名第一义庄严。［出地持经］ 〔一、安隐心〕，谓菩萨为诸众生造诸惑业而受生死逼迫之苦、沉溺恶道，即为种种开示，除不善法，置之善处，令彼之心各获安隐也。 〔二、快乐心〕，谓菩萨为诸众生贫乏困苦、无所依怙，即起大慈之心，利济摄受，平等饶益，令彼之心各得快乐也。［出大乘理趣六波罗蜜经］ 意业者，意根所起之业也。谓修行之人，於布施、持戒、忍辱、禅定、智慧等五度，非精进力不能成就。身口意三善业，亦由精进力方得发生。然三业之中，意业最胜。故有二种心也。 〔一、精进心〕，谓发菩提心，修习善业，昼夜禅诵，不令放舍，远离一切懈怠心也。 〔二、退转心〕，谓於诸善法，不能进修，或暂时发心修行，辄生退屈，则不能到於涅盘彼岸也。［出占察经］ 〔一、心内相〕，谓心体本相，如如不异，清净圆满，无障无碍，微密难见，遍一切处，是名心内相。 〔二、心外相〕，谓心随有所念，种种境界皆悉现前，是名心外相。［出地藏十轮经］ 谓菩萨能安忍世间有情无情种种苦恼之事。然心有广狭，根有胜劣，行有浅深，故分世间、出世间二种之别也。（有情恼，谓蚊虻蚤虱等。无情恼，谓风寒雨湿等。） 〔一、世间忍〕，谓菩萨以有漏心，依诸福业，安忍世间种种苦恼违逆等事，是为世间忍也。 〔二、出世间忍〕，谓菩萨但为利益一切有情，起平等大悲之心，安忍种种苦乐逆顺之境，而不见诸法生灭之相，是为出世间忍。［出大智度论］ 〔一、非众生数忍辱〕，谓菩萨若遇风寒冷热水雨等无情之物恼害之时，安然忍受，初不□恚，是名非众生数忍辱。 〔二、众生数忍辱〕，谓菩萨若遇有情众生加恶於我，亦能忍受，略不□恨，是名众生数忍辱。［出补助仪并天台四教仪］ 梵语忏摩，华言悔过。华、梵兼举，故名忏悔。又忏名修来，悔名改往。谓修未来之善果，改已往之恶因也。 〔一、事忏悔〕，事即事仪，谓身则礼拜瞻敬，口则称唱赞诵，意则存想圣容，三业殷勤，求哀忏悔过去现在所作罪业，一依事仪，是名事忏悔。 〔二、理忏悔〕，理即理性，谓过现所作一切罪业，皆从心起。若了自心本性空寂，则一切罪相亦皆空寂，是名理忏悔。［出楞伽经］ 种即能生之种，性即数习之性，非理性之性也。 〔一、圣种性〕，谓声闻观五阴苦空，□恶生死，忻求涅盘，则成声闻种性；缘觉观五阴缘起，修远离行，则成缘觉种性；佛即觉了五阴等法本来空寂，无生无灭，三惑俱遣，众德悉备，则成佛种性。经中不言菩萨种性者，菩萨所修之行，即成佛之种性，故不言也。（三惑者，见、思惑、尘沙惑、无明惑也。五阴者，色阴、受阴、想阴、行阴、识阴也。） 〔二、愚夫种性〕，谓愚痴凡夫，於五阴诸法，及世间事，种种妄想分别，非有为有，无常计常，随事执著，则成愚夫种性也。
［出大智度论］ 〔一、总性〕，谓一切诸法，性本空寂，无生无灭，无来无去，无入无出，故名总性。 〔二、别性〕，谓人喜作恶事，则以恶为性；好集善事，则以善为性。如火以热为性，水以湿为性，故名别性。
［出地持经］ 种即种子，有发生之义；性即性分，乃自分不改之义。以由菩萨根性不定，故有二种之分也。 〔一、性种性〕，性种性者，即本性为性也。谓菩萨六入殊胜，分别一切诸法悉皆明了也。（六入者，谓眼入色、耳入声、鼻入香、舌入味、身入触、意入法也。殊胜者，菩萨根有胜力，故所见色等一一殊胜也。） 〔二、习种性〕，习种性者，即数习为性也。谓菩萨从初发心，修习众善所得之性也。
［出地持经］ 〔一、有性〕，谓四大、五阴、六根、六尘，乃至涅盘等，皆是世间假名，施设有自性法，是名有性。（四大者，地大、水大、火大、风大也。五阴者，色阴、受阴、想阴、行阴、识阴也。六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。梵语涅盘，华言灭度。） 〔二、无性〕，谓四大乃至涅盘等假名，毕竟空中一切悉无，是名无性。［出大智度论］ 〔一、众生恶事〕，谓诸众生贪欲□恚愚痴，不依父母师长教诲，造种种恶，是名众生恶事。 〔二、土地恶事〕，谓土地之中，或有饥荒疾疫，毒气流行，无处不有，是名土地恶事。［出法苑珠林］ 〔一、常闻恶音〕，常闻恶音者，谓因前世口无禁忌，发言□恶，令不忍闻，故感今生常闻秽恶之音也。 〔二、恒有诤讼〕，恒有诤讼者，谓因前世恃力怙势，好诤健讼，恶逆无德，故感今生常致诤讼而不和也。［出大智度论］ 〔一、可得愿〕，谓修福，可得人天中生；修戒定慧，可得阿罗汉乃至佛果；是名可得愿。（梵语阿罗汉，华言无学。） 〔二、不可得愿〕，谓人以己智力，而欲筹量虚空，尽其边际，终不可得，是名不可得愿。［出起信论］ 〔一、人我见〕，谓凡夫之人，於五阴身强立主宰，计我为人，作此妄见，故名人我见。（五阴者，色阴、受阴、想阴、行阴、识阴也。） 〔二、法我见〕，谓二乘之人，计一切法各有体性，虽得人无我智，犹自怖畏生死，妄取涅盘之法，於法起见，故名法我见。（二乘者，声闻乘、缘觉乘也。梵语涅盘，华言灭度。）［出地藏十轮经］ 〔一、护持佛种〕，佛种者，佛之种性也。谓诸佛、菩萨以大悲心绍隆佛种，令诸众生舍俗出家，剃发染衣，修行圣道，使无断绝也。 〔二、护持正法〕，正法者，即四谛等真正之法也。谓诸佛、菩萨以大悲心，护持如来正法，使一切邪魔外道，无能恼乱，令诸众生正信乐闻，弘通流布，利益无穷也。（四谛者，苦谛、集谛、灭谛、道谛也。）［出华严经疏］ 〔一、数量数〕，数量数者，即一多之数量也。谓由一多之数，而能安立一切诸法也。 〔二、色心有为数〕，色即色身，心即所起之心，皆有生灭，名曰有为。此色、心二法，别而言之，则有五阴、十二入、十八界等数目不同，故名色心有为数。（五阴者，色阴、受阴、想阴、行阴、识阴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）［出法界次第］ 〔一、财施〕，财施者，谓以饮食、衣服、田宅、珍宝等，一切自己所有资身之具，悉能施与它人也。金光明最胜王经云：财施之福，不出三界，唯伏贪爱，但济一世之贫，而不能令其得道，譬如灯光止明一室。是也。（三界者，欲界、色界、无色界也。） 〔二、法施〕，法施者，谓从诸佛及善知识，或从经卷，闻说世间、出世间善法，以清净心，为人演说也。金光明最胜王经云：法施兼利自他，能令众生，出於三界，断诸烦恼，成就慧身，譬如日光遍照大千世界。是也。（世间法者，即五戒、十善，及治世之法也。出世间法者，即三乘所修四谛、六度等法也。）［出法苑珠林］ 〔一、人不信受〕，人不信受者，谓因前世语言无义，即是虚妄，故感今生虽有言说，人亦不信受也。 〔二、不能明了〕，不能明了者，谓因前世语言无义，皆因暗昧，故感今生有所言说，而亦不明了也。［出宗镜录］ 约即要约，亦依约之义。谓如来之教，本离心缘言说之相。众生依教而修，舍离妄著之心，安住真实之理，则於圣道自然成就。故云：千经万论，莫不说离身心，破於执著。是也。 〔一、澄湛令无〕，谓诸众生，若能摄念安禅，澄神静虑，能令定体湛然，不为妄尘所挠，是名澄湛令无。 〔二、当体是无〕，谓诸众生，直了心源本寂，法亦无生，以一念起处，了不可得；是名当体是无。［出大涅盘经］ 〔一、无漏因〕，谓二乘之人，由修戒定慧之因，能断三界生死之苦果，则戒定慧名无漏因，即道谛也。（二乘者，声闻乘、缘觉乘也。三界者，欲界、色界、无色界也。） 〔二、无漏果〕，谓二乘之人，既断三界生死逼迫之苦，证真空涅盘寂灭之乐，是真空涅盘名无漏果，即灭谛也。（梵语涅盘，华言灭度。）［出天台四教仪集注］ 〔一、染污无知〕，染污无知者，即见、思惑也。以无明为体，谓见、思惑能染污真性，无所明了也。 〔二、不染污无知〕，不染污无知者，即尘沙惑也。以劣慧为体，谓此惑是他人分上见、思之惑，种数多故，如尘若沙，名为尘沙。既是他人之惑，不能染污我之真性。菩萨智慧广大，能令他人断见、思惑，於菩萨分上，即是断尘沙惑。二乘之人，智慧狭劣，不能令他断见、思惑，是名不染污无知。（二乘者，声闻乘、缘觉乘也。）［出华严经疏］ 〔一、智慧於境无碍〕，境即法界之理也。谓菩萨以平等智，证於法界之理，理事融通，无有障碍，故名智慧於境无碍。 〔二、神通作用无碍〕，谓菩萨由内心证於法界之理，故能以种种神通，应现十方世界，随机化度，皆无障碍，故名神通作用无碍。［出大智度论］ 〔一、实无量〕，谓涅盘佛性之理，譬如虚空，实无限量，一切菩萨不能量度，故名实无量。 〔二、不知为无量〕，谓如须弥山、大海之水，唯诸佛菩萨能知斤两、滴数多少，诸天、世人智力浅劣，所不能知，故名不知为无量。（梵语须弥，华言妙高。）［出华严经疏］ 显即显露，示即晓示。谓一切众生，本性具有因果理事等法，但相变体殊，情生智隔，不能显发。故谈华严大经，令其知心合体，智显情亡，故有二种显示也。 〔一、言显示〕，谓佛以言说显示，令诸众生悉皆知有如来智慧德相。经云：破一微尘，出大经卷等，是名言显示。 〔二、使修行显示〕，谓众生既知性具如来之法，令其修行，悟入显现。如法华经云：为令众生开示悟入佛之知见等，是名使修行显示。［出毗婆沙论］ 〔一、实物有〕，谓五蕴等法成身，即是实有之物，故名实物有。（五蕴者，色蕴、受蕴、想蕴、行蕴、识蕴也。） 〔二、施设有〕，谓世间之人，各各随业受报，因假父母遗体，便即施设，而有男女之名，故名施设有。［出大涅盘经］ 〔一、有漏因〕，漏即漏落生死也。因者，对果而言，谓众生由烦恼结业为因，而招三界生死苦果。是则烦恼结业，名有漏因，即集谛也。（三界者，欲界、色界、无色界也。） 〔二、有漏果〕，果即果报之义。谓众生由有漏惑业为因，而感生死之果，名有漏果，即苦谛也。［出法苑珠林］ 〔一、短命〕，短命者，谓因前世伤害物命，令其不得以尽天年，故感今生自身亦短命也。 〔二、多病〕，多病者，谓因前世恼害众生，令其不得自在，故感今生自身亦多疾病也。［出楞严经］ 〔一、无始生死根本〕，谓众生经无穷劫，流转生死，求其初始，实不可得。但迷失本性，即随生死，故名无始生死。根本者，即是攀缘之心。经云：用攀缘心为自性者。是也。 〔二、无始菩提涅盘元清净体〕，梵语菩提，华言道。梵语涅盘，华言灭度。谓性净理体，虚融寂灭，不迁不变，无始无终，故名无始菩提涅盘；不染烦恼，不涉生死，故号元清净体，即菩提涅盘清净之根本也。［出涅盘经］ 〔一、命尽死〕，谓天命当尽，舍所受身，故名命尽死。然或有命尽非是福尽，或有福尽非是命尽，或有福命俱尽，皆为命尽死也。（福，谓财物等。） 〔二、外缘死〕，谓不顺天命，以丧其身，故名外缘死。如非分自害，或横遭他人所害，或二人怒气相加，自他俱死，皆为外缘死也。［出出曜经］ 昔二比丘在山中学。其一多闻，其一寡浅。寡浅者，持戒诵经，唯通一句，日诵不辍，更无他学，天神赞善，愿乐欲闻。多闻比丘见其神应，尽己所闻，高声讽诵，欲求赞美，而神默然。怒其神曰：何厚於彼，而薄於我？神曰：汝不自责，而反责我？彼虽少闻，言行相顾；汝虽能诵三藏，行与经违，故不称善也。（梵语比丘，华言乞士。三藏者，一经藏、二律藏、三论藏。） 〔一、多闻比丘〕，乐诵经典，旁搜广记，谓之多闻。比丘多闻，固为可称，然学虽有余，其心不诚，而行不逮，亦不足贵；此天神之所以不赞护也。 〔二、寡浅比丘〕，学道日浅，经教少通，谓之寡浅。比丘寡浅，固未足称，然学虽未至，其心则专，而行无杂，亦为可贵；此天神之所以赞护也。［出大涅盘经］ 〔一、庄严毕竟〕，毕竟犹决定之义。谓一切众生皆有一乘正性，应须修於六度庄严，设若不修，不得正性；是则六度决定能为庄严之具。故疏云：以六度为庄严也。（六度者，一布施、二持戒、三忍辱、四精进、五禅定、六智慧也。） 〔二、究竟毕竟〕，究竟犹至极之义，即一切众生所得一乘之性也。苟得此一乘之性，则能决定至於至极之地；故疏云：一乘为究竟也。［出地持经］ 法即轨则之义，性即不改之义。谓一切法性无改易，皆可轨则而修，故名法性。 〔一、实法性〕，谓一实之理，离虚妄相，本性平等，无有变易。一切诸佛莫不轨此法性修之而成正觉，是名实法性。 〔二、事法性〕，谓世间种种诸法，皆依於理，施设建立。所谓地水火风五阴等法，随俗所知所见，虽属於事实，不外乎法性之理，是名事法性。（五阴者，色阴、受阴、想阴、行阴、识阴也。）［出般若经］ 〔一、世间法施〕，谓菩萨虽为诸有情宣说、开示五神通等一切诸法，然未能出离世间，故名世间法施。（五神通者，一足不履地、二知人心命、三回眼千里、四呼名即至、五石壁无碍也。） 〔二、出世间法施〕，谓菩萨为诸有情宣说、开示三解脱门等一切圣法，依此而修，即得出离世间，故名出世间法施。（三解脱门者，一空解脱门、二无相解脱门、三无作解脱门也。）［出涅盘经］ 〔一、顺流〕，流即生死流也。盖六道众生，顺从生死之流，唯务趣下，而不知返；所谓顺生死流，逆涅盘道也。（六道者，天道、人道、阿修罗道、饿鬼道、畜生道、地狱道也。） 〔二、逆流〕，谓初果须陀洹，依戒定慧，精勤修习，则能断三界见惑，出离四趣生死，而证真空涅盘；所谓逆生死流，顺涅盘道也。（梵语须陀洹，华言逆流，亦曰入流。三界者，欲界、色界、无色界也。四趣者，修罗趣、饿鬼趣、畜生趣、地狱趣也。）［出法苑珠林］ 〔一、妇不贞洁〕，妇不贞洁者，谓因前世犯他妻妾，邪行秽污，故感今生妇不贞良端洁也。 〔二、得不顺意眷属〕，得不顺意眷属者，谓因前世邪淫夺人所宠，令不如意，故感今生眷属常不顺意也。［出华严经随疏演义钞］ 〔一、自性清净〕，谓众生真如心体，性本清净，无所染碍，故名自性清净。 〔二、离垢清净〕，谓众生自性清净心体，远离一切烦恼垢染，故名离垢清净。［出显扬圣教论］ 〔一、暂时灭〕，谓如来出世，逗机设教，化导众生，大小乘人，皆得解脱；机缘既尽，更无可化，如来即便入灭。然如来法身之体，如如不动，实未尝灭，是名暂时灭。 〔二、究竟灭〕，谓如来妙觉圆明，一切烦恼悉已断灭净尽无余，更不复生，是名究竟灭。［出翻译名义］ 熏，资熏，击发之义也。盖言第八识虽含藏一切善恶种子，若无染净二缘熏发，则不能成染净等事。如谷麦等种，虽有生芽之能，若不得水、土资熏，芽亦不生，故名熏也。（第八识，即藏识也。） 〔一、熏习〕，熏即熏发，习即数习，谓数习染净之缘，熏发心体而成染净等事，故名熏习。 〔二、资熏〕，资，犹助也。谓现对尘境所起之心，及诸惑相资熏发而成染净等事，故名资熏。［出大智度论］ 〔一、随意爱语〕，谓菩萨为怜悯众生故，随顺其意，而为说法，是名随意爱语。 〔二、随所爱法为说〕，谓菩萨随顺众生所爱乐法而为宣说。论云：菩萨若已得道，随所应度而为说法。如高心富人，为赞布施，是人爱著名声福德故，心则喜乐，是名随所爱法为说。［出析玄记］ 大论云：独觉出无佛世，观外因缘，无师自悟，故名独觉。（观外因缘者，谓观外物之凋零，觉内心之生灭也。） 〔一、部行〕，部即部类。谓此独觉，稍有为人之心；如鹿行走，而能回顾后群，故名部行。 〔二、麟喻〕，谓此独觉，但欲自度，略无为人之心；譬如麒麟，唯有一角，故名麟喻。［出唯识论］ 〔一、分段生死〕，分即分限，段即形段。谓六道众生，随其业力所感果报身，则有长有短；命则有寿有夭，而皆流转生死，故名分段生死。（六道者，天道、人道、修罗道、饿鬼道、畜生道、地狱道也。） 〔二、变易生死〕，因移果易，名为变易。谓声闻、缘觉、菩萨虽离三界内分段生死，而有方便等土变易生死。如初位为因，后位为果；又后位为因，后后位为果。以其因移果易，故名变易生死。（方便土者，修戒定慧方便之道，得生其中，在方便土。）［出涅盘经］ 〔一、身病〕，谓身因四大毒蛇互不调适，以致诸病所生，故名身病。（四大者，地大、水大、火大、风大也。以此四者，遍满世界，故名为大。人揽外之四大，而成内四大之身，坚湿暖动之性，在内交攻，不相和顺，毒害如蛇，故曰四大毒蛇。） 〔二、心病〕，谓心体灵明，虚圆湛寂，其或欢喜不胜而致踊跃，怯懦无勇而生恐怖，及忧愁、苦恼、愚痴、昏昧，由此四者，挠动于中，以致诸病所生，故名心病。
［出大智度论］ 〔二、先世行业病〕，谓因先世好行鞭杖、拷掠、闭系种种恶法，恼害众生，故感今世多病，是名先世行业病。 〔二、现世失调病〕，谓因冷热风雨不知将养其身，及饮食不节，卧起无常，以是事故，得种种病，是名现世失调病。［出华严经随疏演义钞］ 白法者，白净之法也。地狱等法，名为黑法；人天等法，名为白法。光明文句云：白法须尚，黑法须舍。是也。 〔一、惭白法〕，谓内自羞惭，不敢作恶，修习善法，止息恶行，是名惭白法。 〔二、愧白法〕，谓内自惶愧，发露罪瑕，更不敢作，修习善法，止息恶行，是名愧白法。［出地藏十轮经］ 〔一、世间方便〕，谓诸菩萨，或为自利，或为利他，示现种种善巧方便。此之方便，依有所得，有所执著，是名世间方便。 〔二、出世间方便〕，谓诸菩萨，但为利他，不为自利，示现种种善巧方便，此之方便，依无所得，无所执著，是名出世间方便。［出地藏十轮经］ 〔一、世间精进〕，谓诸菩萨精进勇猛，勤修布施、持戒等诸福业，如是精进，依诸果报，依诸福业，有漏有取，是名世间精进。 〔二、出世间精进〕，谓诸菩萨勇猛精进，於诸众生其心平等，除灭一切烦恼业苦。如是精进，无漏无取，无所依止，是名出世间精进。［出大智度论］ 〔一、因缘不具足破戒〕，谓贫穷之人，衣食之缘不能具足，是以心生偷盗，即破於戒，是名因缘不具足破戒。 〔二、因缘具足破戒〕，谓人衣食之缘，虽皆具足，以心习恶，故好行恶事，於诸禁戒，多所毁犯，是名因缘具足破戒。［出大智度论］ 〔一、破欲著〕，谓人於好色，多起贪欲。若观色是无常、不净等，则不生贪著之心，而得解脱之乐，是名破欲著。 〔二、破见著〕，谓人虽观色无常、不净，犹尚著法生见。若能了达色相本空，则不起於分别之见；是名破见著。［出大智度论］ 〔一、令远处见闻〕，令远处见闻者，谓佛在一处说法，以神通力，令他方异土众生，皆获见闻也。 〔二、令各各见佛〕，令各各见佛者，谓佛在一处说法，能令一一众生各自见佛在前说法；譬如日出影现众水也。
［出楞伽经］ 楞伽经云：如来以二种神力，建立菩萨听受问义。（建立，犹加被也。） 〔一、现身面言说神力〕，经云：初菩萨地住佛神力，入於大乘照明三昧。入是三昧已，十方世界一切诸佛，以神通力，为现一切身面言说。是也。（初菩萨地者，即十地中初□喜地菩萨也。住佛神力等者，由佛神力加被，故能入住大乘照明三昧，即光明定也。梵语三昧，华言正定，由此定故，得见十方诸佛现身说法也。） 〔二、以手灌顶神力〕，经云：初菩萨地得三昧神力，於百千劫，积集善根之所成就，次第入於诸地，乃至第十法云地，住大莲华微妙宫殿，坐大莲华宝师子座，众宝缨络，庄严其身，如黄金□卜。日月光明诸最胜子从十方来，就大莲华宫殿座上而灌其顶。是也。（梵语□卜，华言黄花。）［出大智度论］ 论云：施主有二种，一者贫，二者富。皆能於三宝中种福，故名二种福田。（三宝者，佛宝、法宝、僧宝也。） 〔一、贫福田〕，谓贫穷之人，虽无财物供养，若能礼事恭敬，亦得福报，是名贫福田。 〔二、富福田〕，谓富贵之人，既能礼事恭敬，又以财物供养，而得福报，是名富福田。
［出大方便佛报恩经］ 田以生长为义。谓人於应供养者而供养之，则能获诸福报。如农服力田亩，而有秋成之利，故名福田。 〔一、有作福田〕，谓於诸佛菩萨父母师长之所，生恭敬心，修诸供养，不惟得福，亦可成道；若有冀望福报之心，乃是有为而作，故名有作福田。 〔二、无作福田〕，谓於诸佛菩萨父母师长之所，生恭敬心，修诸供养，不惟得福，亦可成道；若无冀望福报之心，乃是无为而作，故名无作福田。［出法华文句］ 二种立题者，谓凡诸经题目，有佛自立者，有结集经家之所立者。 〔一、佛自立〕，佛自立者，谓诸经题目，有佛自立。如金刚经云：是经名为金刚般若波罗蜜，以是名字，汝当奉持。是也。 〔二、经家立〕，经家立者，谓佛入灭后，诸经题目，有阿难等结集之人所立。如妙法莲华等经是也。（梵语阿难，华言庆喜。）［出法界次第］ 〔一、身精进〕，谓身勤修善法，昼夜行道，礼诵讲说，劝助开化，是名身精进。（劝助者，奖劝赞助也。开化者，说法开导，化度於人也。） 〔二、心精进〕，谓心勤行善道，心心相续，无有间歇，是名心精进。［出法华忏仪］ 谓行人熏修忏法，即当克取限期，破诸惑障。如修法华三昧，以三七日为期，於中礼佛忏悔，行道诵经，有事有理，俱当精进，故有二种心也。（梵语三昧，华言正定。三七日，二十一日也。） 〔一、事中修一心精进〕，谓行人於道场三七日中，行仪纯备。当礼佛时，一心虔恳，观想金容端严殊妙，俨然在目，心不异缘，乃至忏悔、行道、诵经、坐禅，悉皆一心，令与行法相应，无有懈怠，是名事中修一心精进。 〔二、理中修一心精进〕，谓行人初入道场，乃至三七日满，於其中间，所作行仪，常当照了一心寂静。如礼佛时，即知能礼所礼本性空寂，虽曰空寂，而自然感应道交，不可思议。盖由理体平等，生、佛不二。虽无能礼之人，而有我身礼诸佛前；虽无所礼之佛，而有诸佛随心显现。如是念念，无有懈怠，是名理中修一心精进。（生、佛者，众生诸佛也。）［出地持经］ 〔一、因胜〕，谓菩萨所修出世善法，皆以菩提为因，胜於声闻、缘觉，是名因胜。 〔二、果胜〕，谓菩萨修行，既以菩提为因，终证菩提之果；胜彼二乘，是名果胜。（二乘者，声闻乘、缘觉乘也。）［出华严经疏］ 〔一、观境自在〕，谓菩萨以正智慧照了真如之境，及能通达一切诸法圆融自在，是名观境自在。 〔二、作用自在〕，谓菩萨既以正智照了真如之境，即能从体起用，现身说法，化诸众生，而得自在，是名作用自在。［出翻译名义］ 〔一、生身舍利〕，梵语舍利，又云设利罗，华言骨身。谓如来应身灭度，既□维后，所有舍利，其色有三。骨舍利色白，发舍利色黑，肉舍利色赤。体性坚固，椎击不碎。若菩萨、罗汉者，其色则同，而坚固不及。光明经云：此舍利者，是戒定慧之所熏修，甚难可得，最上福田。故人能起塔供养，则得无量福报也。（梵语□维，华言焚烧。） 〔二、法身舍利〕，大论云：经卷是法身舍利。谓如来所说中道实相之理，不迁不变，无灭无生，[一/旦]古今而恒存，弥天地而普覆。人能至心如法受持，即是得见如来法身，其所获福无量无边。故法华经云：若经卷所住之处，皆应起塔供养，不须复安舍利，此中已有如来全身。是也。［出地藏十轮经］ 〔一、世间般若〕，谓诸菩萨，唯依读诵书写，为他演说三乘道教，劝正修行，灭除烦恼惑业，不行寂静真实般若，常行有见有相般若。如是般若，有取有著，是名世间般若。（有见有相般若，即世间之智。如劬宾大臣分阎浮提七分而能息诤，智满祖师云：正取世间之智，为般若也。） 〔二、出世间般若〕，谓诸菩萨，精勤修习菩提道时，随力听闻，为他演说三乘正法，而於其中，心如虚空，平等寂灭，离诸名相，如是般若，无取无著，是名出世间般若。（三乘者，声闻乘、缘觉乘、菩萨乘也。）［出般若经并大智度论］ 梵语般若，华言智慧。谓智慧能严饰法身，故名般若庄严。 〔一已庄严〕，谓人能修习智慧，如著美妙缨络庄严其身，是名已庄严。 〔二、未庄严〕，谓人未能修习智慧，如无缨络严饰其身，是名未庄严。［出宗镜录］ 〔一、内色〕，内色者，谓眼识乃至意识，是名内色。又眼耳鼻舌身意名内色，以其属内身故。 〔二、外色〕，外色者，谓眼根乃至身根，是名外色。又色声香味触五尘名外色，以其属外境故。
［出大智度论］ 〔一、净色〕，谓清净美妙之色，能生贪欲，损坏道业，故修道之人，宜当远离也。 〔二、不净色〕，谓不净丑恶之色，能生憎恶，障蔽道业，故修道之人，亦宜远离也。
［出宗镜录］ 〔一、显色〕，谓青黄赤白，光影明暗，云烟尘雾等，显然可见，是名显色。 〔二、形色〕，谓长短方圆，□细高下，正不正等，形相可见，是名形色。［出佛地经论］ 〔一、实色身〕，实即实有。谓诸如来因中於无数劫所修相好等业，至于果成，感得无量相好庄严，其身周遍法界，是名实色身。 〔二、化色身〕，化即变化，谓诸如来，由大悲愿力，为大菩萨众现种种身，种种相好，种种言音，随时随处，随众所宜，所现身形，其量不定，是名化色身。［出大智度论］ 论云：菩萨常好中道，舍离二边，故不生边国，又於中国不生邪见家。又问曰：是菩萨大福德智慧力，应生边地、邪见家而教化之，何以畏而不生？答曰：菩萨有二种。（二边者，有无二边也。） 〔一、成就大力菩萨〕，论云：此菩萨为众生故，随所应度，随处受用，不避边地及邪见家，是名成就大力菩萨。 〔二、新发意菩萨〕，论云：此菩萨初发心故，若生边地及邪见家，既不能度人，又自败坏善根。譬如真金在泥，终不变坏；若是铜铁在泥，则坏。是故新发意菩萨，不生边地及邪见家。（真金喻大力菩萨，铜铁喻新发意菩萨。）［出大智度论］ 此二种见，即十使中之边见也。外道之人，於身见上计我断常，执常非断，执断非常，随执一边，故名边见。（十使者，一身见、二边见、三邪见、四见取、五戒取、六贪、七□、八痴、九慢、十疑也。） 〔一、常见〕，论云：见五众常。即外道自谓色受想行识今世虽灭，未来复生，相续不断，是名常见。（五众者，即色受想行识五阴也。） 〔二、断见〕，论云：见五众灭，即外道自谓色受想行识今世灭已更不再生，是名断见。［出禅要呵欲经］ 观即定心运想之谓也。修行之人，未得正定，於不净法犹生染心，故作此二观，遣其著心也。 〔一、死尸臭烂不净观〕，谓修行之人，於闲静处，运心观想死尸[自/死]烂不净之相，心生□恶。我身不净，亦复如是，云何著是色欲，贪求无□。况命如电逝，须臾难保，一息不来，与彼何异。由观[自/死]烂不净，而贪著之心自息；是为死尸[自/死]烂不净观。 〔二、闻法忆想分别观〕，谓修行之人，虽闻法要，未有空慧，贪爱因缘炽然未息，故须忆想自身，以骨为柱，以肉为泥，毛发爪齿，皮膜筋血，聚以为身。饥寒失调，百骸俱苦。分别身分，无一坚固。由此忆想分别观，而贪著之心自息；是为闻法忆想分别观。［出占察经］ 〔一、唯识观〕，谓於一切时一切处，随身口意所有作业，知惟自心，於念念间，悉以三观观察所起之心，是名唯识观。（三观者，空观、假观、中观也。） 〔二、实相观〕，实相即理也。谓思惟心性，无生无灭，不住见闻觉知，於念念间，悉以三观，观於本心所具实相之理，是名实相观。［出显识论］ 〔一、显识〕，显识即第八识。谓此识含藏一切善恶种子，而能显现一切境界，故名显识。（第八识，即藏识也。） 〔二、分别识〕，分别识，即第六意识，谓於显识中分别五尘好恶等相，故名分别识。（五尘者，色尘、声尘、香尘、味尘、触尘也。）［出涅盘经］ 〔一、世语〕，谓如来为诸声闻、缘觉说於世间有为之法，名为世语。 〔二、出世语〕，谓如来为诸菩萨说出世间无为之法，名为出世语。［出宝性论］ 〔一、细〕，谓如来为诸菩萨演说甚深微妙之法，以依第一义谛而说，故名为细。（第一义谛者，如来所证出世间之妙理也。） 〔二、□〕，谓如来或时为诸众生演说诸法名字章句，种种差别，以依世谛而说，故名为□。（世谛者，谓世间一切诸法也。）［出法苑珠林］ 〔一、多欲〕，多欲者，谓因前世纵恣贪欲，心无止息，故感今生业习不忘，倍复增胜，而生贪者也。 〔二、无厌〕，无厌者，谓因前世贪求不已，展转驰逐，故感今生业习不忘，欲心转盛，用之无度，求之无厌也。［出宝积经］ 资即资助，粮即粮食。如人欲涉远道，必假粮食，以为资助。盖譬菩萨修行欲证佛果，必藉福智二法，以为资助，故名资粮也。 〔一、福德资粮〕，谓布施、持戒等所作善因，乃至具足修习一切佛法，是名福德资粮。 〔二、智德资粮〕，谓修习正观，心无杂乱，勤求妙智，无暂休息，乃至具足修习一切佛法，是名智德资粮。［出法界次第］ 超越者，谓能超过诸地，自在入出，而具二义焉。 〔一、超入三昧〕，超入三昧者，谓离欲界不善法，有觉有观，入色界初禅，从初禅起，超入无色界非有想非无想处。非有想非无想处起，入灭受想定。灭受想定起，还入初禅。从初禅起，入灭受想定。灭受想定起，入二禅。二禅起，入灭受想定。灭受想定起，入三禅。三禅起，入灭受想定。灭受想定起，入四禅。四禅起，入灭受想定。灭受想定起，入空处。空处起，入灭受想定。灭受想定起，入识处。识处起，入灭受想定。灭受想定起，入不用处。不用处起，入灭受想定。灭受想定起，入非有想非无想处。非有想非无想处起，入灭受想定，是为诸佛菩萨超入三昧之相。若声闻之人，但能超入一定，而不能超入二定，况能如上所明，自在超入也。（不用处，即无所有处也。） 〔二、超出三昧〕，超出三昧者，谓从灭受想定起，入散心中。散心中起，入灭受想定。灭受想定起，还入散心中。散心中起，入非有想非无想处。非有想非无想处起，住散心中。散心中起，入无所有处。无所有处起，住散心中。散心中起，入识处。识处起，住散心中。散心中起，入空处。空处起，住散心中。散心中起，入四禅。四禅起，住散心中。散心中起，入三禅。三禅起，住散心中。散心中起，入二禅。二禅起，住散心中。散心中起，入初禅。初禅起，住散心中，是为诸佛菩萨超出三昧之相。若声闻之人，但能超出一定，而不能超出二定，何况如上所明自在超出也。［出佛地经论］ 身即能依之色身，土即所依之国土。既有能依之身，必有所依之土；故名二种身土。 〔一、自受用身土〕，自受用身土者，谓自己修因之所感，称性受用种种法乐，自在无碍，故身名自受用身，亦名圆满报身。土名自受用土，亦名实报庄严土。盖诸佛如来，历无数劫修习无量善根所感，周遍法界，身土为自受用，诸大菩萨但可得闻，而不能见也。 〔二、他受用身土〕，他受用身土者，谓他机之所感见也。盖诸佛如来为令诸菩萨众受大法乐，进修胜行，随宜而现，或胜或劣，或大或小，转变不定，令他受用也。［出大智度论］ 〔一、生身行施〕，谓菩萨以父母所生之身，能以一切宝物，及以身命布施，心不吝惜，是名生身行施。 〔二、法身行施〕，谓菩萨舍生身已，得法身时，能於十方世界，以种种珍宝、衣服、饮食，给施一切众生，又能一时之顷，随众生音声，普为说法，是名法身行施。［出地持经］ 〔一、究竟退〕，究竟犹决定也。谓修行之人，信根浅薄，始则勤修，后因他缘障碍，道心即退，终不起菩提之愿，是名究竟退。 〔二、不究竟退〕，谓修行之人，始则精进，中复懈□，道心即退，心既退已，或遇善知识提奖劝诱，复能发起菩提之愿，是名不究竟退。［出楞伽经］ 〔一、宗通相〕，宗即心宗，亦要也，通即融通无碍，相即自心所得胜进之相。谓依教思修，得意忘言，趣入自觉之地，觉智圆明，融通无碍，是名宗通相。 〔二、说通相〕，说即说法，通即辩说无碍，相即起用化他之相。谓以方便，随顺众生根器浅深，为其演说，无有障碍，是名说通相。［出中论］ 〔一、破世间乐邪见〕，谓人若言无罪福报，亦无如来等贤圣，因起此邪见，舍善为恶，当堕苦趣，失人天乐，是名破世间乐邪见。 〔二、破涅盘道邪见〕，梵语涅盘，华言灭度。谓人贪著於我，分别有无，起善灭恶，因起善故，得世间之乐；因分别有无故，不得涅盘道，是名破涅盘道邪见。［出法苑珠林］ 〔一、生邪见家〕，生邪见家者，谓因前世邪僻覆心，起诸妄见，故感今世不具正信之心，而生邪见之家也。 〔二、其心谄曲〕，其心谄曲者，谓因前世邪见，心不正直，故感今生心常谄曲也。［出楞伽经］ 阐提，梵语具云一阐提，华言信不具，亦云极恶。 〔一、舍一切善根一阐提〕，舍善根者，楞伽经云：谓谤菩萨藏，及作恶言，不肯随顺经律之法，是名舍一切善根一阐提。（菩萨藏者，藏即含藏也，谓诸大乘经典含藏一切文理，是菩萨所修所证之法，故名菩萨藏。） 〔二、於无始众生发愿一阐提〕，谓世间众生，穷劫有之，无有初始，故名无始众生。菩萨发愿度诸众生，以本愿力，现为阐提。故楞伽经云：菩萨以本愿方便，不般涅盘，是名於无始众生发愿一阐提。［出华严经疏并演义钞］ 际即际畔。谓生死涅盘体性是一，本无际畔。不异而异，遂有生死、涅盘二际之分也。（梵语涅盘，华言灭度。） 〔一、涅盘际〕，涅盘际者，若以生死染缘，就涅盘实理而言，生死即涅盘，了无虚妄之可分别。无际之际，是名涅盘际。中论云：涅盘之实际，及与生死际，无毫厘差别。是也。 〔二、生死际〕，生死际者，若以涅盘实理，从生死染缘而言，涅盘即生死，非真寂静之可证入。无际之际，是名生死际。故晋译华严经云：生死非杂乱，涅盘非寂静。是也。［出华严经疏］ 〔一、二乘非器〕，谓佛说华严经时，一切二乘根器狭劣，不能听闻。故出现品云：一切二乘，不闻此经，何况受持，故虽在座，如聋如瞽；是名二乘非器。（二乘者，声闻乘、缘觉乘也。） 〔二、众生非器〕，谓一切邪见众生，无信心故，非其根器，虽闻此经，闻即生谤，而堕恶道，是名众生非器。［出楞严经］ 〔一、众生颠倒〕，谓众生不明自性，逐妄迷真，随顺妄惑，而造妄业；由此妄业，展转相生，轮转三界，不能返妄归真，故名众生颠倒。 〔二、世界颠倒〕，世谓过去现在未来迁流为世，界谓东西南北四方分位为界，以世涉方，故名世界。颠倒者，众生迷失真性，念念迁流，住妄境界，起诸倒见，故名世界颠倒。［出法藏般若心经略疏］ 〔一、人空〕，人空即我空也，亦曰生空。谓凡夫妄计五蕴是我，强立主宰，引生烦恼，造种种业。佛为破此计，故说五蕴无我。二乘悟之，入无我理，是名人空。（五蕴者，色蕴、受蕴、想蕴、行蕴、识蕴也。二乘者，声闻乘、缘觉乘也。） 〔二、法空〕，谓二乘之人，未达法空之理，犹计五蕴之法实有。佛为破此执，故说般若深慧，彻见五蕴自性皆空。菩萨悟之，入法空理，是名法空。
［出止观］ 〔一、但空〕，谓二乘之人，观一切法皆悉虚幻，但见於空，不见不空，故名但空。 〔二、不但空〕，谓诸菩萨，非但见空，兼见不空，不空即中道，故名不但空。［出宗镜录］ 〔一、断等〕，谓佛极解脱道初发起时，一切众生所有无明之惑，一时究竟顿断，此举如来望众生界无有一法而非清净，故名断等。 〔二、得等〕，谓佛初成道得满始觉之时，一切众生始觉之智皆得满足，此举众生望佛世尊所有无明等惑，皆悉清净，无所障碍，故名得等。［出华严经疏］ 〔一、言答〕，谓华严经第一会至第八会，各有请问，皆以言说而答，是名言答。 〔二、示相答〕，谓华严经第九会入法界品，初起六十句问，如来自入师子频申三昧，现相而答。盖佛心自在，不待兴言，佛力殊胜，现相能答，是名示相答。（频申，奋迅貌。）［出华严经疏］ 〔一、文是所依体〕，文是所依体者，文即文字，为一切义理所依，复为能诠契经之体也。 〔二、义是能依体〕，义是能依体者，谓一切义理，皆依文字而显，故义是能依，而与文字同为能诠契经之体也。［出楞伽经］ 〔一、外缘〕，谓众生所依世界，皆由妄想因缘而生。譬如因泥团柱轮绳水等诸方便缘，而有瓶生，是名外缘。（泥团柱轮绳水者，谓世之陶匠作瓶，以泥团为坏，以木为轮柱，以绳转轮，以水旋之，方能成瓶也。） 〔二、内缘〕，谓众生之身，因无明爱业等缘，出生阴界入法，是名内缘。（无明者，无所明了也。爱者，於五阴之境而起贪爱以为惑也。业者，由心不了，遂动身口而作，以为业也。阴即五阴，谓色阴、受阴、想阴、行阴、识阴也。界即十八界，谓眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。入即十二入，谓眼入、耳入、鼻入、舌入、身入、意入、色入、声入、香入、味入、触入、法入也。）
谓□□罗山，伊沙□罗山，二山中间，有水，纵广四万二千由旬，其水生诸杂华，互相照触，日光为之生冷。（梵语伊沙□罗，华言持轴。）［出圆觉经略疏钞］ 〔一、性罪〕，性罪者，即杀、盗、淫、妄四种重戒，不待佛制，性是恶故，犯之，则有罪报也。 〔二、遮罪〕，遮罪者，即酒戒也，谓佛制此酒戒，意为遮止无犯，守护余戒，使不故犯，如有犯者，则获遮制之罪也。［出四分律］ 梵语羯磨，华言作法，谓比丘有罪，各共面对，秉法自首其罪也。 〔一、治罪羯磨〕，谓比丘有犯戒者，大众作法治定其罪，是名治罪羯磨也。 〔二、成善羯磨〕，谓比丘有犯戒罪，许容对众首露，其罪得灭，成就善根，是名成善羯磨也。
［出毗尼母论］ 〔一、永摈羯磨〕，梵语羯磨，华言作法。谓佛在世时，若比丘犯罪，不自见过，其性刚强，永无改悔。即作法白众，随即摈黜。尽此一身，不复再同僧事；是名永摈羯磨。 〔二、调伏羯磨〕，谓比丘犯法，未曾忏悔，凡饮食坐起语言一切僧事，皆不得与众共。而使其心调停折伏，自能知过改悔，求僧忏罪，不复更作；是名调伏羯磨。［出大智度论］ 梵语般若，华言智慧。谓佛於般若会上，说通别圆三教之法，故有共不共般若之名也。 〔一、共般若〕，共般若者，即通教也。通即通共之义，谓声闻、缘觉、菩萨三乘之人，共依此教而修证也。 〔二、不共般若〕，不共般若者，即别、圆二教也，谓此别、圆二教，唯谈菩萨修行之法，不与声闻、缘觉之所共也。
［出华严经疏］ 〔一、实相般若〕，实相般若者，谓本觉之理，非寂非照，离虚妄相，名为实相，即一切种智也。（非寂非照者，寂谓寂静，照谓照明。寂照皆言非者，用遮二边，以显中道实相之德也。） 〔二、观照般若〕，观照般若者，谓观照之德，非照而照，了法无相，名为观照，即一切智也。（非照而照者，谓理本非照，因观而照，以显观照之德也。）［出华严经疏］ 〔一、草木花〕，谓凡草木之花，皆有开敷结实之义。以喻万行之因，则有成就佛果之能，故名草木花。 〔二、严身花〕，谓世间金玉等花，皆能严饰其身。以喻神通相好，则能庄严法身，故名严身花。［出庄严经论］ 藏即含藏之义。谓佛说大小乘诸经，各各含藏一切文理，故名藏也。 〔一、声闻藏〕，闻佛声教，故曰声闻。谓佛说阿含等经，含藏小乘声闻等修因证果之法，是名声闻藏。（梵语阿含，华言无比法。） 〔二、菩萨藏〕，菩萨，梵语具云菩提萨□，华言觉有情。谓佛说华严、法华等经，含藏大乘菩萨修因证果之法，是名菩萨藏。［出华严经疏］ 〔一、顿成诸行〕，顿成诸行者，即依圆融法门而修行也。谓诸菩萨，若断一惑，则一切惑俱断，若行一行，则一切行具足。故普贤行品云：一断一切断。等是也。 〔二、遍成诸行〕，遍成诸行者，即依行布法门而修行也。谓诸菩萨，始自发菩提心，终至等觉，位中次第历诸法门，遍修诸行，是名遍成诸行。（行布法门者，谓诸法门行列排布也。）
［出华严经疏］ 〔一、差别行〕，谓遍依诸位各别而修，是名差别行。（诸位者，谓十住、十行、十回向、十地等诸位也。） 〔二、普贤行〕，谓依圆融法门，随修一行，即具一切诸行，是名普贤行。（一行者，即於四十二位之中，随修一行，即摄一切余行也。）［出涅盘经］ 〔一、住地分见〕，谓十住等菩萨，破一品无明之惑，显一分三德，从浅至深，故名住地分见。（三德者，法身德、般若德、解脱德也。） 〔二、究竟无见〕，谓等觉菩萨，断最后品微细无明之惑，净尽无余，即登妙觉果佛之位，本有性德一时究竟显现，更无所见，故名究竟无见。
［出涅盘经］ 〔一、相貌见〕，谓因彼形相状貌而见，如人远见烟起，便言见火，虽不见火，亦非虚妄，是名相貌见。 〔二、了了见〕，谓人眼根清净不坏，自观掌中阿摩勒果，了了分明。菩萨见於菩提涅盘之果，亦复如是，是名了了见。（梵语阿摩勒，翻译名义不翻，言其树叶似枣，花白而小，果如胡桃，味酸甜，可入药。梵语菩提，华言道。梵语涅盘，华言灭度。）［亦名唯识观，出宗镜录］ 〔一、寻伺〕，谓推寻伺察根尘相对所起一念之心，即以三观观之，是名寻伺。（□心在缘曰寻，细心分别曰伺。三观者，空观、假观、中观也。） 〔二、真如〕，真名不伪，如名不异。谓常以妙观观於心性，本具真如之理，速令显发，是名真如。［出翻译名义］ 〔一、自觉〕，谓觉知过去、未来、现在三世一切诸法常无常等，悟性真空，了惑虚妄，功成妙智，能自开觉，故名自觉。 〔二、觉他〕，谓自既觉已，运无缘慈，广说诸法，开悟众生，皆令离生死苦，得涅盘乐，故名觉他。
［出起信论］ 〔一、本觉〕，谓众生心体灵明虚廓，本来离念，等虚空界，无处不遍，即是如来平等法身，是名本觉。 〔二、始觉〕，谓众生本觉心源，由无明熏动，觉成不觉，多劫在迷，今始觉悟，是名始觉，始觉究竟，即成佛也。［出宝性论］ 谓诸众生常为业绳所缚，不能脱离，若解其缚，即得自在；故名解脱。 〔一、性净解脱〕，谓众生性本清净，而无系缚染污之相，是名性净解脱也。 〔二、障尽解脱〕，谓众生由烦恼之惑障蔽圣道，不得出离，若离此障，即得自在，是名障尽解脱也。
［出华严经疏］ 〔一、有为解脱〕，谓有作之戒，依师作法而受，如法而持，则能防非止恶，离诸惑业之缚，故名有为解脱。 〔二、无为解脱〕，谓无作之戒，性自清净，体本无为，虽持戒法，无持犯相，心体既空，罪性亦泯；故名无为解脱。
［出成实论］ 〔一、慧解脱〕，谓以智慧断除无明惑业之缚，而得解脱，故名慧解脱。 〔二、心解脱〕，谓因此心离於贪爱之缚，而得解脱，故名心解脱。［出阿毗达磨大毗婆沙论］ 论即辩明之义。谓造论者，或发明佛说大小二乘诸经之奥义；或发明自宗之道，辩证他宗之非，故曰论也。 〔一、立自宗〕，立自宗者，立自家之本宗也。谓如善说法者，立善说法宗；恶说法者，立恶说法宗；应理论者，立应理论宗；分别论者，立分别论宗也。 〔二、遮他宗〕，遮他宗者，遮止他家所立之宗也。谓如善说法者，遮恶说法宗；恶说法者，遮善说法宗；应理论者，遮分别论宗；分别论者，遮应理论宗也。［出宗镜录］ 〔一、遮诠〕，遮即止其所非，诠即能诠名字。谓如诸经所说真如妙性，每云不生不灭、不垢不净、无因无果、无相无为、非凡非圣、非性非相等，皆是遣非荡迹，绝相祛情，是名遮诠。（祛音驱，逐也，除也。） 〔二、表诠〕，表即显其所是。谓如诸经所说知见觉照，灵鉴光明，朗朗昭昭，堂堂寂寂等，是名表诠。［出华严经疏］ 〔一、言请〕，言请者，谓以言说而请问也。即华严第一会三昧品中，普贤菩萨以言重请下之三品是也。（三品者，世界成就品、华藏世界品、毗卢遮那品也。） 〔二、念请〕，念请者，谓不兴言说，唯以念想而请问也。即第二会如来名号品中，世尊知诸菩萨心之所念，为现神通等，是名念请。［出翻译名义］ 〔一、真谛〕，真谛者，彰一性本实之理也。所谓实际理地，不受一尘，是非双泯，能所俱亡，指万象为真如，会三乘归实际也。（三乘者，声闻乘、缘觉乘、菩萨乘也。） 〔二、俗谛〕，俗谛者，显一性缘起之事也。所谓佛事门中，不舍一法，劝臣以忠，劝子以孝，劝国以治，劝家以和，弘善示天堂之乐，惩恶显地狱之苦也。［出大智度论］ 〔一、财贫〕，谓其先世不能布施，不作众善之福，是故现世乏於资生种种财物，是名财贫。 〔二、法贫〕，谓众生起诸邪见，不信正法，不修善行，则无功德之财，资於智慧之命，是名法贫。［出金刚经纂要疏］ 〔一、福足〕，谓佛於因中，修行布施、持戒、忍辱、精进、禅定五度之福，今於果上，成就应身，相好圆满，万德庄严，是为福足。 〔二、慧足〕，谓佛於因中，由修般若妙慧，成就法身，圆极真常，满菩提果，众智庄严，是为慧足。（梵语菩提，华言道。）［出华严经疏］ 〔一、真身〕，真身者，真智与法身合，故名真身。起信论云：自体有大智慧，光明遍照法界。是也。 〔二、应身〕，应身者，应周万物，化洽众生，随其心量，现种种身。譬如一月，现於众水，而无去来之相。金光明经云：应物现形，如水中月。是也。
［出唯识论］ 〔一、分段身〕，分即分限，段即形段。谓三界内六道众生所受之身，支形分段，长短巨细，各各不同，是名分段身。（三界者，欲界、色界、无色界也。六道者，天道、人道、阿修罗道、饿鬼道、畜生道、地狱道也。） 〔二、变易身〕，变即转变，易即改易。谓二乘等虽出三界，尚受方便等土法性之身，因移果易，是名变易身。（二乘者，声闻乘、缘觉乘也。）［出楞严经义海］ 〔一、转烦恼依菩提〕，烦恼者，昏烦之法，恼乱心神，即一切众生无明妄惑也。梵语菩提，华言道，即一切诸佛所悟所证之道也。然菩提、烦恼，其性是一，但由迷悟，不分而分。众生迷故，即转菩提而为烦恼；诸佛悟故，即转烦恼而为菩提。若能了达烦恼即是菩提，念念修习，是名转烦恼依菩提也。 〔二、转生死依涅盘〕，生死者，一切众生虚妄生灭也。梵语涅盘，华言灭度，即一切诸佛所悟所证之果也。然生死涅盘，性元是一，但由迷悟，不分而分。众生迷故，即转涅盘而为生死；诸佛悟故，即转生死而为涅盘。若能了达生死即是涅盘，念念证入，是名转生死依涅盘也。［出摄大乘论释］ 〔一、增益边〕，谓因缘所生之法，若分别推求，本无自性，众生不了，执之为有，是名增益边。（因缘所生法者，谓六根为因，六尘为缘，根尘相对，中间一念心起，即是所生法也。） 〔二、损减边〕，谓因缘所生之法，若分别定无，即是损减实有成就之性，是名损减边。
［出中论］ 〔一、有边〕，边即边际。谓世间一切事物，必假众缘具足和合而生，皆无自性；虽无自性，不得言无，故名有边。 〔二、无边〕，谓世间一切事物，既假众缘具足和合而生，本无自性；若无自性，则一切法皆空，不得言有，故名无边。［出婆娑论并净土十疑论］ 〔一、难行道〕，论云：於五浊恶世，无量佛所求阿□跋致，甚难可得。盖言娑婆世界，尘境□强，五欲障蔽，难入於道，故名难行道。（五浊者，劫浊、见浊、烦恼浊、众生浊、命浊也。梵语阿□跋致，华言不退转。梵语娑婆，华言能忍，谓於此世界能忍受诸恶也。五欲者，色欲、声欲、香欲、味欲、触欲也。） 〔二、易行道〕，谓凭信佛语，修行念佛三昧，求生净土。复乘阿弥陀佛愿力摄持，决定往生，故名易行道。（梵语阿弥陀，华言无量寿。）
［出止观辅行记］ 〔一、教道〕，教道有二：一谓别教菩萨，於十住、十行、十回向位中，依凭佛教方便修行，是名约行教道。二谓如来与住行向诸位菩萨说登十地之法，是名约说教道。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔二、证道〕，证道亦有二：一谓别教菩萨於初地位中，破无明微细之惑，证中道真实之理，是名约行证道；二谓如来自说，此十地法，我已亲证，是名约说证道。
［出析玄记］ 〔一、无间道〕，谓声闻初果之人，依於八忍，能断八谛下迷理之惑，此八忍不被见惑之所间隔，是名无间道。（八忍者，苦法忍、苦类忍、集法忍、集类忍、灭法忍、灭类忍、道法忍、道类忍也。八谛者，欲界四谛、色界无色界四谛也。四谛者，苦谛、集谛、灭谛、道谛也。） 〔二、解脱道〕，谓声闻初果之人，依於八智，能证八谛下无为之理，此八智已离惑缚，是名解脱道。（八智者，苦法智、苦类智、集法智、集类智、灭法智、灭类智、道法智、道类智也。）
［出文殊师利菩萨问菩提经论］ 〔一、有漏道〕，谓布施、持戒、忍辱、精进、禅定五波罗蜜，能成就世间有漏生死之果，是名有漏道。（梵语波罗蜜，华言到彼岸。） 〔二、无漏道〕，谓般若波罗蜜能成就出世间无漏涅盘之果，是名无漏道。（梵语般若，华言智慧。梵语涅盘，华言灭度。）［出华严经疏］ 二门者，盖言华严一经，而具显行布、圆融二门，皆能通入法界也。 〔一、行布门〕，谓经中广明十住、十行、十回向、十地、等觉、妙觉四十二位法门，行列分布，令诸菩萨修行证入，从浅至深，次第不同，故名行布门也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向，不坏回向，等一切佛回向，至一切处回向，无尽功德藏回向，随顺平等善根回向，随顺等观一切众生回向，真如相回向，无缚解脱回向，法界无量回向也。十地者，欢喜地，离垢地，发光地，焰慧地，难胜地，现前地，远行地，不动地，善慧地，法云地也。菩萨，梵语具云菩提萨□，华言觉有情。） 〔二、圆融门〕，谓经中广显法界之理，圆融无碍，令诸菩萨於前四十二位之中，了知随举一位，即摄诸位，功德无障无碍，故名圆融门也。
［出大智度论］ 〔一、福德门〕，福德门者，谓布施、持戒、忍辱等，是为福德门。入福德门，则一切罪业皆除，所愿皆得也。 〔二、智慧门〕，智慧门者，谓了知一切诸法即是实相，是为智慧门。入智慧门，则不厌生死，不乐涅盘也。（梵语涅盘，华言灭度。）［出起信论］ 论云：依一心法有二种门，皆各总摄一切诸法。盖真如门是染净通相，通相之外，无别染净，故得总摄一切诸法。生灭门是染净别相，别相之中，无所不该，故亦总摄一切诸法，此二门所以分也。 〔一、心真如门〕，谓心性不生不灭，非染非净，毕竟平等，无有变异，惟是一心，故名心真如门。 〔二、心生灭门〕，谓不生不灭真如之性，因无明熏动，故有生灭之心，此即觉成不觉也。觉与不觉，复更互相熏。以不觉熏本觉故，则生诸染法，流转生死。以本觉熏不觉故，则生诸净法，反流出缠，成於本觉，故名心生灭门。（熏即熏发，击动之义。反流出缠者，谓旋反无明之流，而出离惑业之缠缚也。）［出法华玄义释签］ 门即能通之义。谓由此门，皆能通至实相也。然此二门，惟法华一经明之。盖非本无以垂迹，非迹无以显本。本迹虽殊，皆不思议，故称为妙。诸经但论释迦近得成佛之迹，而不言久远已成之本；则显法华已今当说，最为第一，故得为经中王也。（实相者，离虚妄相名为实相，即中道真实之妙理也，已今当说者。般若之前，皆为已说，无量义经为今说，涅盘经为当说。） 〔一、迹门〕，法华经中前十四品，名为迹门。迹犹足迹，譬如人之所居，则有行往之迹也。盖论释迦最初成道已来，及中间施化节节，唱生唱灭，以至于今成佛度生，皆是从本垂迹，故名迹门也。 〔二、本门〕，法华经中，后十四品，名为本门。本为根本，如树木之有根也。盖论释迦尘点劫前已得成佛。故经云：一切世间天人阿修罗，皆谓今释迦牟尼佛，出释氏宫，去伽耶城不远，坐於道场，得成正觉。然我实成佛以来，无量无边百千万亿那由他劫，从是以来，我常在此娑婆世界，说法教化。此是开迹显本，故名本门也。（梵语伽耶，华言山城。梵语那由他，华言万亿。梵语娑婆，华言能忍。）谓如来次从尸弃佛至然灯佛，值七万六千佛，名第二阿僧只。（然灯佛者，大论云：佛初生时，身光如灯，后至成佛，遂名然灯。彼时释迦佛号曰儒童，以五茎莲华献佛，及礼佛足，见地污湿，即解鹿皮衣覆之，掩泥不足，乃解发覆地，令佛蹈而过之。佛因记曰：汝自此后九十一劫，劫号为贤，汝当作佛，号释迦文。）［出圆觉略疏］ 〔一、理障〕，谓本觉心源，湛然清净，由无明妄染，碍正知见，不达真如之理，是名理障。 〔二、事障〕，谓众生由无明障覆，生死相续，无由脱离，是名事障。
［出楞严经义海并宗镜录］ 〔一、烦恼障〕，谓昏烦之法，恼乱心神，不能显发妙明真性，是名烦恼障。 〔二、所知障〕，所知障，亦名智障。谓执所证之法，障蔽智慧之性，是名所知障。
［出天亲论］ 障即障碍。如金刚经中，须菩提得无诤三昧，盖由离此二障故也。（梵语须菩提，华言空生。） 〔一、烦恼障〕，烦恼即见、思惑也。谓须菩提证得第四阿罗汉果时，见、思二惑，俱已断尽；心空寂静，诤从何起？是故得於无诤，实由离此烦恼障也。（梵语阿罗汉，华言无学。） 〔二、三昧障〕，梵语三昧，华言正定，即无诤三昧也。谓须菩提证得第四果时，既得无诤三昧，若於此三昧心有取著，即为有诤。是故得於无诤，实由离此三昧障也。［出大智度论］ 菩萨为化众生，而於世间常作转轮圣王，多生欲界，以天上著乐，故难化也。 〔一、欲天难化〕，谓欲界诸天，著於上妙五欲，难以教化，是名欲天难化。（五欲者，色欲、声欲、香欲、味欲、触欲也。） 〔二、色天难化〕，谓色界诸天，多味著世间禅定之乐，无□恶心，不求出离，难以教化，是名色天难化。［出法华文句］ 〔一、法喜食〕，谓闻法□喜，即得增长善根，资益慧命。犹世间之食，能养诸根，支持其命；是名法喜食。 〔二、禅悦食〕，谓以禅法资其心神，而得禅定之乐，即得增长善根，资益慧命。犹世间之食，能养诸根，支持其命；是名禅悦食。
［出天台四教仪集注］ 〔一、正命食〕，谓出家之人，常乞食自资色身，清净活命，是名正命食。 〔二、邪命食〕，谓出家之人，不依正命而食，则有五种：一为利养故，现奇特相；二为利养故，自说功德；三卜相吉凶，为人说法；四高声现威，令人畏敬；五说所得供养，以动人心，是名邪命食。云华，寺名也。师居是寺，因以名之。姓赵，讳智俨。得帝心之亲传，以授贤首。其教大行，是为四祖。谓云能降雨泽，又能变现不常。以譬众生阿赖耶识含藏诸法，能持未来种种境界，变现不定也。论云：譬如云影，未来诸法，亦复如是。阿赖耶识与一切法为种子根本故。（梵语阿赖耶，华言藏识，即第八识也。）谓如束芦互相依倚。以譬六根六尘，更相由藉而成染惑也。以由根依尘故，而发妄知，尘依根故，而有幻相，是名互相依。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）谓法将灭时，正教不行，人我妄兴。是此者则非彼，是彼者则非此，交相毁诤，以求胜负。唯务较短量长，不思反邪归正，是为法没时之秽行也。互遍相资者，谓诸法所起，更互周遍相应资助，方成缘起也。如一缘遍应多缘，此一则具多一，若不多一，则应不遍，不成缘起。当知此法界中，一缘具多，法法皆尔，无不互遍相资。经云：知以一故众，知以众故一。是也。［出天台四教仪集注］ 上分结者，即色界、无色界之结惑也。 〔一、色爱结〕，色爱者，即色界思惑也。谓色界众生，虽无欲界□染贪爱，而於上妙五欲取著无厌，由此爱惑系缚，不能出离，故名结也。（五欲者，色欲、声欲、香欲、味欲、触欲也。） 〔二、无色爱结〕，无色爱者，即无色界思惑也。谓无色界众生，虽无色质，而於受、想等法，未能舍离，取著四空禅定欲乐境界，由此爱惑系缚，不能出离，故名结也。（四空者，即无色界天中空处、识处、无所有处、非想非非想处也。） 〔三、掉结〕，掉者动也。谓上二界众生，心念散动，退失禅定；由此掉心系缚，不能出离，故名结也。（上二界者，色界、无色界也。） 〔四、慢结〕，慢者，自恃轻他也。谓上二界众生，爱染未断，慢心不息；由此慢心系缚，不能出离，故名结也。 〔五、无明结〕，无明者，无所明了也。谓上二界众生耽著禅定，而於真性无所明了；由此无明系缚，不能出离，故名结也。［出天台四教仪集注］ 下分结者，即欲界之结惑也。 〔一、贪结〕，贪者，贪著无厌也。谓欲界众生，於顺情境上，起於贪心，无有厌足，由此贪惑，系缚三界，无有出期，故名结也。（三界者，欲界、色界、无色界也。） 〔二、□结〕，□者，忿怒之心也。谓欲界众生，於违情境上，起於□心，而不自已，由此□惑，系缚三界，无有出期，故名结也。 〔三、身见结〕，身见者，谓欲界众生，於名色五阴、十二入、十八界，妄计为身。由此见惑，系缚三界，无有出期，故名结也。（名色者，名即心也；色即色身也。五阴者，色阴、受阴、想阴、行阴、识阴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。） 〔四、戒取结〕，戒取者，谓诸外道，於非戒中取以为戒，即邪戒也。由此邪执，系缚三界，无有出期，故名结也。 〔五、疑结〕，疑者，迷心乖理，狐疑不决也。谓欲界众生，由此疑惑，迷真逐妄，背觉合尘，由此疑惑，系缚三界，无有出期，故名结也。［出法苑珠林］ 〔一、试问不答〕，谓此人心怀轻慢，或先自晓了，而作念言：我且设问，试彼为解不解。若作此试问者，不应为答也。 〔二、无疑问不答〕，谓凡所演说，为令众生开其昏迷，解释疑网，彼既不疑，假设为问者，不应为答也。 〔三、不为悔所犯故问不答〕，谓此人既知所犯，不生悔过之心，设为他故而问者，不应为答也。 〔四、不受语故问不答〕，谓此人先曾为说，彼不听受，今又故意设为问辞者，不应为答也。 〔五、语难故问不答〕，谓此人作意而言，此语难晓，他必不解，我且设问，为能答否。如是而故问者，不应为答也。［出付法藏经］ 经云：毗婆尸佛时，有一比丘，患头痛。薄拘罗尊者，持一诃梨勒果施彼食之，其病即愈。因施果故，九十一劫，天上人间，享福快乐，未尝有病。最后生婆罗门家，其母早亡，父娉后妻，苦厌拘罗，五度加害，皆无所损。及年既长，出家学道，得阿罗汉果。（梵语毗婆尸，华言胜观。梵语薄拘罗，华言善容。梵语诃梨勒，华言天主持来。劫，梵语具云劫波，华言分别时节。梵语婆罗门，华言净行。梵语阿罗汉，华言无学。） 〔一、置鏊不死〕，谓薄拘罗年幼，后母作饼，从而索之，后母憎嫉，掷置鏊上，鏊虽焦热，不能烧害也。 〔二、釜煮不死〕，谓薄拘罗后母煮肉，从而索之，母益□恚，寻掷釜中，釜虽极热，亦不能害也。 〔三、水溺不死〕，谓薄拘罗后母向河，从而逐去，母即嫌恶，寻掷水中，水虽深而不能溺也。 〔四、鱼吞不死〕，谓薄拘罗由掷水中，虽大鱼吞之，而不能害也。 〔五、刀割不死〕，谓薄拘罗被鱼吞之，其鱼亦遭捕入市，遇父买归，将剖鱼腹，拘罗尚活，告父安庠，无致伤儿，父既见子，喜抱而出，即无损伤也。［出僧护经］ 经云：佛与众僧在给孤独园，有海龙王变为人形来求出家。诸比丘不知是龙，即度出家。时龙比丘摄心坐禅。龙性多睡，即便睡眠，不能隐形，身满房中。同住比丘，后来入房，见龙大惊。唤众比丘。龙闻唤声，即便觉悟，还为比丘，跏跌坐禅。大众云集，但见比丘，不见龙形。众大惊疑，即往白佛。佛言：此非人也，乃是龙王。遂唤龙比丘来，为其说法，令还龙宫。后不许比丘度龙出家。故佛说此五种因缘也。 〔一、生不能隐形〕，生不能隐形者，谓龙初生之时，但是本形，不能化为异类之身也。 〔二、死不能隐形〕，死不能隐形者，谓龙报终之时，必是本形，不能化为异类之身也。 〔三、淫不能隐形〕，淫不能隐形者，谓龙交遘之时，必是本形，不能化为异类之身也。 〔四、□不能隐形〕，□不能隐形者，谓龙□怒之时，必是本形，不能化为异类之身也。 〔五、睡不能隐形〕，睡不能隐形者，谓龙睡眠之时，必是本形，不能化为异类之身也。［出根本说一切有部毗柰耶］ 根本毗柰耶云：有一长者，请佛及僧就家设供。比丘皆去，惟世尊独留在寺，令人取食，不赴其请。故说此五种因缘也。（梵语比丘，华言乞士。） 〔一、为宴默而居〕，为宴默而居者，谓如来深入禅定，寂然宴默，故不赴请。 〔二、为诸天说法〕，为诸天说法者，谓如来为诸天众宣说法要，故不赴请。 〔三、为观察病〕，为观察病者，谓时有病僧，如来为瞻察调理，故不赴请。 〔四、为看诸卧具〕，为看诸卧具者，时有商人，施僧妙[叠*毛]。比丘得[叠*毛]，制新卧具，弃旧卧具，狼籍於地。佛欲待比丘去，往彼瞻看，故不赴请。 〔五、为制其学处〕，制谓制立，学处即当学戒也。以比丘不应制新卧具，弃掷旧者；佛欲制其学戒，故不赴请。［出起信论疏］ 〔一、信不退〕，谓十信位菩萨发大信心，笃信中道圆妙之理，常住平等，不迁不变，信行满足，而无退转也。（十信者，信心、念心、精进心、慧心、定心、不退心、护法心、回向心、戒心、愿心也。） 〔二、位不退〕，谓菩萨十信满足，入十住位，乃至十行、十回向位，即得分见法身，住正定位，而不退转也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔三、证不退〕，谓菩萨三贤位满即入初地，乃至七地；证遍满法身，生无边佛土，而不退转也。（三贤者，即十住、十行、十回向，诸位菩萨也。初地至七地者，欢喜地、离垢地、发光地、焰慧地、难胜地、现前地、远行地也。遍满法身者，谓法身之体，遍满一切处也。） 〔四、行不退〕，谓菩萨七地功德满足，入於第八无功用地，一切功行永无退失也。（第八无功用地，即不动地也。） 〔五、烦恼不退〕，谓菩萨十地满足入等觉位，了烦恼即是菩提，岂更有烦恼之可退转也。（十地者，即前七地，更加不动地、善慧地、法云地、是为十地也。等觉位者，去后妙觉佛犹有一等，胜前诸位，得称为觉。）［出净土十疑论］ 〔一、大悲摄持不退〕，谓众生得生净土者，以阿弥陀佛大悲愿力，摄持不舍，故得不退转也。 〔二、佛光照烛不退〕，谓众生得生净土者，常被佛光照烛，故菩提之心，日得增长，而不退转也。 〔三、常闻法音不退〕，谓众生得生净土者，闻诸水鸟树林风声乐响，皆说苦空无我之法，是以常起念佛、念法、念僧之心，而不退转也。 〔四、善友同居不退〕，谓众生得生净土者，以由彼国纯诸菩萨以为胜友，内无烦恼惑业之累，外无邪魔恶缘之境，故一生之后，即不退转也。 〔五、寿命无量不退〕，谓诸众生得生净土者，即得寿命无量，与佛菩萨平等无二，故一生之后，即不退转也。［出华严经疏］ 〔一、正为〕，华严出现品云：此经不为余众生说，唯为不思议乘菩萨说。又云：非余境界之所能知，普贤行人方能得入，是名正为。（菩萨，梵语具云菩提萨□，华言觉有情。） 〔二、兼为〕，谓此经兼为未悟入众生闻者，而能信向成种。经云：如人食少金刚，终竟不消。故地狱众生，十地顿超；而大海劫火，不能为障，是名兼为。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔三、引为〕，谓权教菩萨，不受圆融之法，於十地中，寄位显胜，借其三乘行布之名，引导熏习，方能信入圆融，是名引为。（寄位显胜者，谓以三乘之名，安寄十地之位。令权教菩萨修之，渐显圆融之法胜也。三乘者，声闻乘、缘觉乘、菩萨乘也。） 〔四、权为〕，谓二乘之人，既不能闻，况於受持。故诸菩萨，权示声闻，或在法会，如聋如盲，彰其绝分；或示在道，而能启悟，知可回心，是名权为。（绝分，犹言无分也。在道，则闻法而不为聋盲之状也。） 〔五、远为〕，谓诸凡夫、外道、阐提，悉有佛性。今虽不信，尚知有法可谤，因其知有法故，后必当入，是名远为。（阐提，梵语具云一阐提，华言信不具。）［亦云经五名，出华严经疏］ 〔一、涌泉义〕，涌泉义者，谓如来正教，义无穷尽，犹如涌泉，注而无竭也。 〔二、出生义〕，出生义者，谓如来正教，义理深长，展转出生，而无尽也。 〔三、显示义〕，显示义者，谓如来正教，显示事理，无有隐覆，而能开悟群迷也。 〔四、绳墨义〕，绳墨义者，谓如来正教，如彼绳墨，楷定正邪，令诸众生，归於正道也。 〔五、结□义〕，谓结□因线，线能贯华，结以成□者，取贯摄之义，以喻如来正教，贯穿诸法，摄化众生也。［出华严经随疏演义钞］ 〔一、生死不能缚〕，生死即五阴起灭轮转之相也。众生为生死所缚，菩萨不为生死所缚，故云生死不能缚。 〔二、境相不能缚〕，境相即一切境界之相也。菩萨离凡，虽见一切境界而不生著，故云境相不能缚。 〔三、现惑不能缚〕，现惑即现前分别之见也。菩萨於所见之境不著，而能见之心亦无，故云现惑不能缚。 〔四、有不能缚〕，有即一切有为之法，皆所见之相也。菩萨离凡，所见皆空，而无所著，故云有不能缚。 〔五、惑不能缚〕，惑即无明烦恼也。菩萨了妄即真，无明即是菩提，无著无不著，故云惑不能缚。（梵语菩提，华言道。）［出华严一乘教义分齐章］ 〔一、佛乘〕，佛，梵语具云佛陀，华言觉。乘即运载之义。谓如来以一乘实相之法，运诸众生同到涅盘彼岸，故名佛乘。（梵语涅盘，华言灭度。） 〔二、菩萨乘〕，菩萨，梵语具云菩提萨□，华言觉有情。谓菩萨之人以六度万行为乘，运诸众生同出三界，故名菩萨乘。（六度者，一布施、二持戒、三忍辱、四精进、五禅定、六智慧也。三界者，欲界、色界、无色界也。） 〔三、缘觉乘〕，谓缘觉之人，因观十二因缘除於我执，而悟真空涅盘之理，以此之法，运出三界，故名缘觉乘。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔四、声闻乘〕，谓声闻之人，闻佛声教，修苦集灭道四谛之法，而悟真空涅盘之理。以此之法，运出三界，故名声闻乘。 〔五、小乘〕，小乘者，即人天乘也。谓人天以五戒十善为乘，运出四趣，故名小乘。（五戒者，不杀、不盗、不邪淫、不妄语、不饮酒也。十善者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。四趣者，修罗趣、饿鬼趣、畜生趣、地狱趣也。）
［出华严一乘教义分齐章］ 〔一、佛乘〕，佛，梵语具云佛陀，华言觉。乘即运载之义。谓如来以一乘实相之法，运诸众生同到涅盘彼岸，是为佛乘。（梵语涅盘，华言灭度。） 〔二、缘觉乘〕，谓缘觉之人，由观十二因缘生灭，除於我执等惑，觉悟真空之理，以此因缘之法，运出三界，是为缘觉乘。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。三界者，欲界、色界、无色界也。） 〔三、声闻乘〕，谓声闻之人，闻佛声教，修生灭四谛之法，而悟真空涅盘之理，以此四谛之法，运出三界，是为声闻乘。（四谛者，苦谛、集谛、灭谛、道谛也。） 〔四、天乘〕，天即色界天也，谓彼诸天修根本有漏禅观，欲惑不染，以此根本禅定，运出欲界，是名天乘。（有漏者，谓漏落生死也。根本禅，即色界禅。谓能出生一切禅定故也。） 〔五、梵乘〕，梵即净也。谓诸菩萨以慈、悲、喜、舍四无量心，运诸众生出生死海，是名梵乘。（慈、悲、喜、舍者，慈能与乐，悲能拔苦，喜则离苦得乐，舍则冤亲平等，此四无量心，以由众生无量，故菩萨之心亦无量也。）
［出盂兰盆经疏］ 乘即运载之义。谓人天等各以所修之法为乘，运载至其所至之处，故有五乘也。 〔一、人乘〕，人者忍也。於世间违顺情境，悉能安忍故也。谓人以三归五戒为乘，运出四趣，生於人道，故名人乘。（三归依，归依佛、归依法、归依僧也。五戒者，不杀、不盗、不邪淫、不妄语、不饮酒也。四趣者，修罗趣、饿鬼趣、畜生趣、地狱趣也。） 〔二、天乘〕，天者谓天然、自然、乐胜、身胜也。天以十善为乘，运出五道，得生欲天。於修十善时，更能修习禅定，即生色界，无色界天，故名天乘。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。五道者，人道、修罗道、饿鬼道、畜生道、地狱道也。） 〔三、声闻乘〕，声闻者，闻如来声教而得悟道也。谓声闻以四谛为乘，运出三界，到於涅盘，故名声闻乘。（四谛者，苦谛、集谛、灭谛、道谛也。三界者，欲界、色界、无色界也。梵语涅盘，华言灭度。） 〔四、缘觉乘〕，缘觉者，谓观十二因缘觉悟真空之理也。以十二因缘为乘，运出三界，到於涅盘，故名缘觉乘。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔五、菩萨乘〕，菩萨，梵语具云菩提萨□，今称菩萨者，从略也。华言觉有情，谓觉悟一切有情众生也。以六度为乘，运诸众生，同出三界，而到涅盘彼岸，故名菩萨乘。（六度者，一布施、二持戒、三忍辱、四精进、五禅定、六智慧也。）［出法苑珠林］ 〔一、当来比丘，从白衣说法〕，梵语比丘，华言乞士。谓末法之时，白衣诈称师范，无识比丘，反从彼而受学也。 〔二、白衣居上座，比丘处下〕，谓末法之时，白衣诈言，我解大乘，坐当居上，比丘行微，坐宜处下也。 〔三、比丘说法，不行听受〕，谓末法之时，比丘说法，不行承受。而听白衣所说之法，受而不舍也。 〔四、魔说为真，正法为伪〕，谓末法之时，魔之所说，以为真道；而以佛之正法，反为不真也。 〔五、当来比丘，畜养妻子〕，谓末法之时，比丘不持戒律，畜养妻子，与俗无异也。［出增一阿含经］ 〔一、当转法轮〕，当转法轮者，谓如来出世，既成道已，当转法轮，度脱有情，饶益一切。如转四谛法轮，先度五比丘等是也。（四谛者，苦谛、集谛、灭谛、道谛也。五比丘者，一阿□、二跋提、三拘利、四陈如、五迦叶也。） 〔二、与父说法〕，与父说法者，谓如来既成道已，惟念父恩最重，当与说法，令其享寿无穷，正法治化，及得远离尘垢，得法眼净。是故还於本国，与父说法。普曜经云：佛出家时，与父母誓，若得佛道，还度父母。今得佛道，必当还国，说法度脱，不违本誓也。（法眼者，谓见色心□细，因缘假名，俗谛诸法也。） 〔三、与母说法〕，与母说法者，谓如来成道已，惟念母恩，育养情深，况有誓愿，还度父母。是故为其说法，令得解脱。如升忉利天宫，为母说法是也。（梵语忉利，华言三十三。） 〔四、当与凡夫立菩萨行〕，当与凡夫立菩萨行者，谓如来出世，既成道已，当度一切有情，故说六度万行之法，与诸凡夫成立菩萨大乘之行，转度一切，同成正觉也。（六度者，一布施、二持戒、三忍辱、四精进、五禅定、六智慧。） 〔五、当授菩萨[廿/别]〕，当授菩萨[廿/别]者。[廿/别]即记[廿/别]，佛授菩萨记，分别当来成佛劫国名号也。谓如来既成道已，观诸大乘机器；若行菩萨道已成熟者，而为说法，即授其记，令彼当来皆得作佛也。［出大涅盘经］ 涅盘，梵语具云摩诃般涅盘那，华言大灭度。大即法身，灭即解脱，度即般若。此即大乘涅盘也。 〔一、不闻得闻〕，谓大涅盘甚深微密之义，一切众生心中无不具足，以由旷大劫来，无明覆故，而不得闻。今者修习大涅盘法，达於如来性常之理，昔所不闻而能得闻，是为不闻得闻也。（劫，梵语具云劫波，华言分别时节。） 〔二、闻已利益〕，谓闻是大涅盘微妙经已，思惟其义，复能书写读诵，为他广说，令彼开解。自利利他，则为一切天人之所敬仰，不久得证佛果菩提，是名闻已利益也。（梵语菩提，华言道。） 〔三、能断疑惑〕，谓闻是大涅盘甚深之法，悉能断除疑惑之心。疑有二种：一疑名，二疑义。言听是经者，疑名之心即断；能思惟者，疑义之心即断，是名能断疑惑也。 〔四、慧心正直〕，正则不邪，直则不曲。谓闻是大涅盘甚深之法，则智慧增明，造理真实，心无邪曲，是为慧心正直也。 〔五、能知如来密藏〕，谓闻是大涅盘微妙之法，则知一切众生皆有佛性，乃至造极恶业、谤法、阐提，悉得成於佛道，如是等义，秘密甚深，今悉能了，是为能知如来密藏也。（阐提，梵语具云一阐提，华言信不具。）［出出曜经］ 恃怙，犹倚赖也。佛为愚痴众生，恃怙所有，不念世相无常，恣意放逸，不求出世无为之道，故说此五事以警发之。 〔一、恃怙年少〕，谓人倚赖年少血气刚强，随情任意，恣作非为，而不顾衰老之逼身也。 〔二、恃怙端正〕，谓人倚赖形貌端正，娇媚於人，取相生欲，不自羞愧，而不顾老丑之逼身也。 〔三、恃怙力势〕，谓倚赖势力强盛，任作威福，陵蔑於他，无所畏忌，不顾衰患之逼身也。 〔四、恃怙才器〕，谓倚赖才调器量，超越卓异，妄自尊大，轻藐於人，而不顾祸患之逼身也。 〔五、恃怙贵族〕，谓人倚赖种族尊贵，阀阅高显，□傲纵恣，侮慢於人，而不顾衰败之相寻也。［出辩意经］ 谓诸众生能行此五事，则得於人中受生也。 〔一、布施〕，谓人常行仁慈，不吝财宝，赈济贫穷，是名布施。 〔二、持戒〕，谓人心常念戒，忆持无忘，不作诸恶，是名持戒。 〔三、忍辱〕，谓人若遇非理相干，能以情恕，安忍不动，是名忍辱。 〔四、精进〕，谓人直心向道，勤行众善，无有懈怠，是名精进。 〔五、忠孝〕，谓人秉心端正，事君能致其身，事亲能竭其力，是名忠孝。［出辩意经］ 谓诸众生能行此五事，则得生於天上也。 〔一、慈心〕，谓人不杀众生，爱惜物命，令众得安，是名慈心。 〔二、贤良〕，谓人不盗他人财物，布施无悭，济诸穷乏，是名贤良。 〔三、贞洁〕，谓人不犯外色，护戒奉斋，是名贞洁。 〔四、诚信〕，谓人不欺於人，护口四过，永无谄佞，是名诚信。（口四过者，妄言、绮语、两舌、恶口也。） 〔五、不醉酒〕，谓人尊崇善法，坚修梵行，不酗於酒，而发狂乱，是名不醉酒。［出因果经］ 佛於兜率天宫，将欲降生，先观五事而后托胎也。（梵语兜率，华言知足。） 〔一、观诸众生熟与未熟〕，谓如来将欲降生，先观众生根机，熟与未熟。以此土众生根机成熟可度，故现降生也。 〔二、观时至未至〕，谓如来将欲降生，先观众生可度之时至与未至。以度生时至，故现降生也。 〔三、观诸国土何国处中〕，谓如来将欲降生，先观世界何国居中，以迦毗罗国居大千世界之中，故於此国现降生也。（梵语迦毗罗，华言黄色。） 〔四、观诸种族何族最盛〕，谓如来将欲降生，先观种族贵盛，以刹帝利种族极贵最盛，故於此族现降生也。（梵语刹帝利，华言田主。） 〔五、观过去因缘，谁最真正应为父母〕，谓如来将欲降生，先观过去因缘，谁可为其父母。以净饭王、摩耶夫人真正无邪，宿有因缘，可为父母；故於此王宫现降生也。（摩耶，梵语具云摩诃摩耶，华言大术。）［出华严经随疏演义钞］ 五五百年者，乃如来出世正、像、末法之年数也。谓正法一千年，像法一千年，末法一万年。今以二千五百年，分为五者。其初二五百年，为正法之时，有修证解脱禅定之人。次二五百年，为像法之时，人虽有修行，而无证果，唯有多闻布施之者。后五百年，乃末法一万年之初五百年也，此时之人，无修无证，但以斗诤而为正修，以法有盛衰不同，故分此五五百年也。 〔第一五百年，解脱坚固〕，解脱即自在之义。谓诸比丘，於正法五百年中，不攻异学，唯务大乘，利益众生，解脱自在，坚固不变也。（梵语比丘，华言乞士。） 〔第二五百年，禅定坚固〕，谓诸比丘於正法五百年中，厌居生死，求证涅盘，顿息攀缘，深修禅定，坚固不变也。（梵语涅盘，华言灭度。） 〔第三五百年，多闻坚固〕，谓诸比丘於像法五百年中，少持戒律，怠习禅定，唯尚多闻，依语生解，坚固不变也。 〔第四五百年，塔寺坚固〕，谓诸比丘於像法五百年中，少习禅定，喜种福田，广结善缘，多修塔寺，坚固不变也。 〔第五五百年，斗诤坚固〕，谓诸比丘於末法五百年中，不修戒律，唯尚斗诤，增长邪见，坚固不变也。［出翻译名义］ 谓佛初出家入山修道，父王思念，乃命陈如等五人，寻访随侍。及佛成道，因念五人当先度脱，故在鹿苑，先调其根性，为说苦、集、灭、道，四谛之法，而得解脱，是为初度五人也。 〔一、阿若□陈如〕，梵语阿若，华言已知，此其名也；梵语□陈如，华言火器，此其姓也。以其是婆罗门种，由先世事火，故云火器，乃佛之舅氏也。（梵语婆罗门，华言净行。事火者，法华文句云：火有二义，照也，烧也。照则暗不生，烧则物不生，所以事之因为姓也。） 〔二、□□〕，梵语□□，华言马胜，亦云马师，乃佛之家族也。 〔三、跋提〕，梵语跋提，华言小贤，乃佛之家族也。 〔四、十力迦叶〕，梵语迦叶，又云婆敷（无翻），亦佛之舅氏。非大迦叶，亦非三迦叶也。（大迦叶，即摩诃迦叶。三迦叶，即优楼频罗迦叶、那提迦叶、伽耶迦叶也。） 〔五、拘利太子〕，拘利太子，乃斛饭王之长子，即佛之从兄弟也。［出大智度论］ 〔一、佛说〕，谓如来出现於世，为度众生，广说种种诸经，但自金口所宣者，是名佛说。 〔二、弟子说〕，弟子即声闻、缘觉、菩萨等诸大弟子也。谓佛在世时，承佛加被，各运神通，随机演教，化度众生，是名弟子说。 〔三、仙说〕，仙即佛会之中诸大仙人也。谓其从佛入道，誓弘佛化，宣扬正法，饶益有情，是名仙说。 〔四、诸天说〕，天即梵、释等诸天也。谓如帝释，每於善法堂上，常为忉利诸天演说般若大经等，是名诸天说。（梵语释提桓因，华言能天主，言帝释者，华梵双举。梵语忉利，华言三十三。梵语般若，华言智慧。） 〔五、化人说〕，化人即三乘圣人，随机现化者也。谓如罗[目*侯]罗，化作金轮王，而度城东老母。先赞福果因缘，后说大乘妙法，是名化人说。（三乘者，声闻乘、缘觉乘、菩萨乘也。梵语罗[目*侯]罗，华言覆障。）［出华严经疏］ 谓此五人皆非受道之器也。 〔一、无信非器〕，谓有众生，溺於邪见，闻於大经而生疑谤，堕诸恶道，是为无信非器。 〔二、违真非器〕，谓有众生，心自违真逐妄，依傍经法，以求名利，不净说法，集诸邪行，是为违真非器。 〔三、乖实非器〕，谓有众生，乖於实道，多无正见，但依言取文，随声取义，超情至理，不入於心，是为乖实非器。（超情至理者，谓超越情量至极之理也。） 〔四、[陕-夹+(区-品+夹)]劣非器〕，华严出现品云：一切二乘，不闻此经，何况受持。故虽在座，如聋如瞽，是为[陕-夹+(区-品+夹)]劣非器。（二乘者，声闻乘、缘觉乘也。） 〔五、守权非器〕，谓三乘共教诸菩萨等，随宗所修，行布行位权小之法，不信圆融具德之道，是为守权非器。（三乘者，声闻乘、缘觉乘、菩萨乘也。共教者，三乘共学般若之教也。随宗者，随三乘所宗之法也。行布行位者，谓行列排布行位之次第也。）［出翻译名义］ 〔一、比丘〕，梵语比丘，华言乞士。乞是乞求之名，士是清雅之称，谓上乞法以资慧命，下乞食以资色身，净命自活，福利众生，破□慢心，谦下自卑，以成清雅之德也。（净命者，以清净之食，自活其命也。） 〔二、比丘尼〕，梵语尼，华言女。大智度论云：尼得无量律仪，故应次於比丘，佛以仪法嫌於混杂，令在沙门后，故名比丘尼。（女人出家，始於佛姨母大爱道也。梵语沙门，华言勤息。） 〔三、式叉摩那〕，梵语式叉摩那，华言学法女。行事钞云：式叉尼具学三法，一根本，谓不作四重，（即杀、盗、淫、妄也。）二学六法，（一不染心相触，二不盗四钱，三不断畜生命，四不小妄语，五不非时饮食，六不饮酒。）三学行法，（即大尼所行，一切行法。）为学此三法，故名式叉摩那。 〔四、沙弥〕，梵语沙弥，华言息慈。谓息世染之情，以慈济群生也。盖出家之人，初入佛法，多存俗情，故须息恶行慈，是名沙弥。 〔五、沙弥尼〕，玄奘法师云：梵语室利摩□理迦，华言勤策女。谓勤行善法，策进功德，故名沙弥尼。［出华严经随疏演义钞］ 〔一、资粮位〕，谓十住、十行、十回向诸位菩萨，以福德智慧为助道资粮，故名资粮位。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔二、加行位〕，谓四加行位菩萨，由得福智资粮，加功用行，而入见道，住真如性，是名加行位。（四加行者，暖、顶、忍、世第一也。见道即欢喜地菩萨位也。） 〔三、通达位〕（亦名见道位），谓初地菩萨，体会真如智照，於理得见中道，故名通达位。（初地，即欢喜地也。） 〔四、修习位〕，谓第二地至第十地菩萨，得见道已，为断除障而复修习根本之智，故名修习位。（第二地至第十地者，离垢地、发光地、焰慧地、难胜地、现前地、远行地、不动地、善慧地、法云地也。根本智者，即菩萨亲证本有之智也。） 〔五、究竟位〕，谓妙觉，佛证此果位，最极清净，更无有上，故名究竟位。（妙觉者，自觉觉他，觉行圆满，不可思议也。）［出天台四教仪］ 〔一、资粮位〕，资粮位者，如人远行，必赍粮以为路资也。其位有三：一、五停心，二、别相念，三、总相念。若欲出於三界，必以此三种观法，而为资粮也。（五停心者，一多贪众生不净观、二多嗔众生慈悲观、三多散众生数息观、四愚痴众生因缘观、五多障众生念佛观。别相念、总相念者，谓四念处：一观身不净，二观受是苦，三观心无常，四观法无我。若各观察，则名别相念；若总观察，则名总相念。三界者，欲界、色界、无色界也。） 〔二、加行位〕，加行位者，其位有四：一、暖位。（如木钻火，未见火出，先得暖相，以喻加行位人，未见智火，已得暖相。）二、顶位。（观行转明，如登山顶，悉皆明了。）三、忍位。（忍即忍可之义，谓於苦、集、灭、道，四谛之法忍可而乐修也。）四、世第一位。（於理虽未能证，而於世间最胜。）谓此四位加功用行，取证道果也。 〔三、见道位〕，见道位者，即声闻初果也。谓断三界见惑，而见真空之理，故名见道也。（初果，即须陀洹也。） 〔四、修道位〕，修道位者，谓修四谛道法，断欲界思惑，而证第二、第三果，故名修道也。（第二果即斯陀含，第三果即阿那含也。） 〔五、无学位〕，无学位者，即声闻第四果阿罗汉也。此位断三界见、思惑尽，真理究竟，无法可学，故名无学也。（梵语阿罗汉，华言无学，又云无生。）［出显扬圣教论］ 百法五位者，谓色法十一，心法有八，心所法五十一，不相应行法二十四，无为法六，总成百法，各有所属，列为五位也。 〔一、色位〕，色以质碍为义。色有十一种：即眼、耳、鼻、舌、身、色、声、香、味、触及法处所摄一分色，以此十一种，皆有质碍，是名色位。（法处，是意所取之境。具有四分：一心所法，二不相应行，三无为，四无表色。今言法处所摄一分色，正是无表色也。无表色者，谓意识缘於过去所见之境，虽分别明了，而无表对，故云无表。虽无所表，於所缘境执者〈编者注：「者」疑是「著」〉不忘，故云色也。） 〔二、心法位〕，心法有八种，谓阿赖耶识，眼、耳、鼻、舌、身、意识，及第七识；虽有八种之名，而皆出於心王，故名心法位也。（梵语阿赖耶，华言藏识，即第八含藏识也。） 〔三、心所有法位〕，心所有法五十一种，谓遍行五法：一作意，（能警觉为性。心未起，能警令起；心已起，能引趣於境也。）二触，（对境也。）三受，（领纳前境也。）四想，（於境取像也。）五思，（起心造作诸业也。）由此五法，起则同起，故遍行也。别境五法：一欲，（希望乐境也。）二胜解，（於理明了无碍也。）三念，（明记不忘也。）四等持，（离昏沉、掉举曰等，令心专注不散名持。）五慧，（拣择名慧，能拣择善恶法也。）由此五法，起时各起，故名别境也。善有十一法：一信，（於善法深乐不疑也。）二惭，（耻己无德也。）三愧，（羞为恶行也。）四无贪，（於五欲境心生厌离也。）五无□，（於违情境不起怒心也。）六无痴，（於事於理明解决了也。）七精进，（於诸善法精勤修习也。）八轻安，（远离昏乱也。）九不放逸，（於不善法心不染著也。）十舍，（远离掉举也。）十一不害，（於有情之所，不加损恼也。）烦恼有六法：一贪，（引取无厌也。）二□，（忿怒不息也。）三慢，（自恃陵他也。）四无明，（於事於理，无所明了也。）五见，（即邪见也。）六疑，（犹豫不决也。）由此六者，皆昏烦之法，恼乱心神，故名烦恼也。随烦恼有二十法：一忿，（暴怒也。）二恨，（怨恨也。）三覆，（令人不知己过也。）四恼，（外境违情不自安隐也。）五嫉，（心怀妒忌也。）六悭，（於一切财，不能慧施也。）七诳，（诡诈不实也。）八谄，（媚悦人意也。）九害，（损恼有情也。）十□，（矜己傲他也。）十一无惭，（不知羞耻也。）十二无愧，（阴为不善也。）十三掉举，（内心动摇也。）十四昏沉，（心神迷惑也。）十五不信，（邪见多疑也。）十六懈怠，（身心不勤也。）十七放逸，（纵恣欲境也。）十八失念，（遗失正念也。）十九散乱，（心常放逸也。）二十不正知，（以妄为真也。）由此烦恼，随逐前烦恼六法而起，故名随烦恼也。不定法有四：一恶作，（或作恶事，心生追悔；或不作善事，心生追悔。故属不定法。）二睡眠，（识神昏昧也。梦中见境，或善或恶，或不善不恶，故属不定法。）三寻，（寻即寻思心中所起之念也。所起之念，或善或恶，或不善不恶，故属不定法。）四伺，（伺即伺察心中所起之念也。寻思之心□而浮，伺察之心沉而细。此心亦有善恶，不善不恶，故属不定法。）如是诸法，从阿赖耶识种子所生，依心而起，与心俱转相应，是名心所有法位也。 〔四、不相应行位〕，不相应行有二十四种：一得，（於一切法造作成就也。）二命根，（第八识种子，并出入息暖气三者，连持不断，人命得存也。）三众同分，（如人之类，其形相似也。）四异生性，（众生妄性不同也。）五无想定，（外道所修之定，心想俱灭故也。）六灭尽定，（得此定者，受想心灭尽，诸识不起也。）七无想报，（外道修无想定，命终果报，生无想天，寿命五百劫。想心不行，如冰夹鱼也。）八名身，（依事立名，众名联合，故曰名身也。）九句身，（积言成句，众句联合，故曰句身也。）十文身，（文即是字，众字联合，故曰文身也。）十一生，（诸法始起也。）十二住，（诸法未迁也。）十三老，（诸法渐衰也。）十四无常，（今有后无也。）十五流转，（因果不断，相续转故也。）十六定异，（善恶因果，决定不同也。）十七相应，（因果和合，不相违背也。）十八势速，（诸法迁流，不暂停住也。）十九次第，（编列有叙也。）二十时，（即时节也。）二十一方，（即方所也。）二十二数，（即数目也。）二十三和合，（不相乖违也。）二十四不和合，（相乖违故也。）由此二十四法，是假施设，性不与心相应，不与色相应，故名不相应行位也。（假施设性者，以其有名无体，故不属於心法，亦不属於色法也。） 〔五、无为位〕，无为位有六法：一、虚空无为，（真空之理，离诸障碍，犹如虚空，无所作为也。）二、择灭无为，（择，拣择；灭，断灭。以智断惑，所显真理，无有作为也。）三、非择灭无为，（不假智力，断灭诸惑，性本清净，无所作为也。）四、不动无为，（不动地，即第四禅天。从地立名。此天所修禅定之理，无所作为。）五、想受灭无为，（想、受心灭，所显真理，无所作为也。）六、真如无为，（不妄曰真，不异曰如。真如之理，无所作为也。）由此六法，体本虚融，无有作为，故名无为位也。［出析玄记］ 〔一、揭逻蓝〕，梵语揭逻蓝，华言杂秽。谓人於胎位中，初七日内，受质之相，状如凝酥，是名揭逻蓝。 〔二、□部昙〕，梵语□部昙，华言疱。谓人於胎位中，二七日内，形成之相，状如疮疱，是名□部昙。 〔三、闭户〕，梵语闭户，华言凝结。谓人於胎位中，三七日内，形成之相，状如厚肉，是名闭户。 〔四、健南〕，梵语健南，华言凝厚。谓人於胎位中，四七日内，形成之相，状渐坚硬，是名健南。 〔五、钵罗赊□〕，梵语钵罗赊□，华言形位。谓人於胎位中，五七日之后，四支诸根，形分具足，是名钵罗赊□。（四支者，二手、二足也。诸根者，眼、耳、鼻、舌、身、意也。）［出成唯识论］ 无心，谓无分别识心也。非全无心，但分别识心不行，故言五位无心也。 〔一、睡眠〕，谓众生睡眠之时，六识昏昧，不能见闻觉知，是名睡眠无心。（六识者，眼识、耳识、鼻识、舌识、身识、意识也。） 〔二、闷绝〕，谓诸众生，惊倒闷绝，六识昏昧，见闻觉知，一时顿息，是名闷绝无心。 〔三、无想定〕，无想定者，即色界无想天所修之定也。谓修无想定时，身心俱灭，念虑灰凝，诸想不起，是名无想定无心。 〔四、无想报〕，谓因中厌生灭心，习无想定，故感报生无想天，经五百劫，心想不行，是名无想报无心。（劫，梵语具云劫波，华言分别时节。） 〔五、灭尽定〕，谓入此定时，一切受领思想之心，一时灭尽，都无见闻觉知，出入之息亦尽，是名灭尽定无心。［出华严经随疏演义钞］ 五住者，谓三界见惑为一住，三界思惑分为三住，根本无明为一住，共成五住也。由此五惑，能令众生住著生死，故名住地也。（三界者，欲界、色界、无色界也。根本无明者，能生见、思二惑，故名根本也。） 〔一、一切见住地惑〕，一切见者，即三界分别见惑也。谓诸众生，由意根对法尘，分别起诸邪见，住著三界，故名一切见住地惑。 〔二、欲爱住地惑〕，欲爱者，即欲界思惑也。谓诸众生，由五根对五尘境，起贪爱心，而於欲界住著生死，故名欲爱住地惑。（五根者，眼根、耳根、鼻根、舌根、身根也。五尘者，色尘、声尘、香尘、味尘、触尘也。） 〔三、色爱住地惑〕，色爱者，即色界思惑也。谓诸众生不了此惑，住著色界禅定，不能出离，故名色爱住地惑。 〔四、有爱住地惑〕，有爱者，即无色界思惑也。谓诸众生不了此惑，住於禅定，不能出离，故名有爱住地惑。 〔五、无明住地惑〕，无明者，即根本无明惑也。谓声闻、缘觉未了此惑，沉滞真空，即住方便土；大乘菩萨方能除断，由余惑未尽，住实报土。故名无明住地惑。（方便土者，谓修方便道，断见、思惑，即声闻、缘觉所居之土也。实报土者，称实感报故也；谓菩萨断惑相有未尽者，居此土也。）［出华严经随疏演义钞］ 凡礼敬三宝，必须五体投地，所以折伏□慢，用表虔诚故也。（三宝者，佛宝、法宝、僧宝也。） 〔一、右膝〕，疏云：愿我右膝著地之时，令诸众生得正觉道也。 〔二、左膝〕，疏云：愿我左膝著地之时，令诸众生於外道法不起邪见，悉得安立正觉道中也。 〔三、右手〕，疏云：愿我右手著地之时，犹如世尊坐金刚座，地震现瑞，证大菩提也。（梵语菩提，华言道。） 〔四、左手〕，疏云：愿我左手著地之时，令诸众生远离外道，难调伏者，以四摄法而摄取之，令入正道也。（四摄法者，布施摄、爱语摄、利行摄、同事摄也。） 〔五、首顶〕，疏云：愿我首顶著地之时，令诸众生离□慢心，悉得成就无见顶相也。五根，即口与手、足、小便、大便。谓之作业者，以此五种能作业用故也，亦因五大而成，故云从五大生五作业根。［出天台四教仪］ 停者，止也。谓修此五法，以止其五种过失之心也。 〔一、多贪众生不净观〕，谓多贪欲之人，於男女身分，互相染著，须假作九想不净之观治之，令其贪著之心不起。故云多贪众生不净观。（九想者，胖胀想、青瘀想、坏想、血涂漫想、脓烂想、虫□想、散想、骨想、烧想也。） 〔二、多□众生慈悲观〕，谓多□恚之人，於诸违情之境，辄生忿怒。当用慈悲观治之，爱念愍伤一切众生，不於彼而起□心。故云多□众生慈悲观。 〔三、多散众生数息观〕，谓心多散乱之人，当用数息观治之。数息者，以鼻中出入之息，或数出息，或数入息，端心正念，从一至十，不多不少，周而复始，令心不散乱。故云多散众生数息观。 〔四、愚痴众生因缘观〕，谓愚痴不了之人，当以因缘观治之。因缘观者，即观十二因缘也。以其迷倒，拨无因果，执著断常二见。故令观此十二因缘，三世相续，不断不常，以破愚痴之心。故云愚痴众生因缘观。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。三世者，过去、未来、现在也。） 〔五、多障众生念佛观〕，谓障重之人，当用念佛观治之。障有三种：一、昏沉暗塞障，当想念应身佛，三十二相，相相分明，以治於昏沉也。二、恶念思惟障，当想念报身佛十力、四无所畏治之。三、境界逼迫障，当想念法身佛，空寂无为治之。故云多障众生念佛观。（三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。境界逼迫者，谓火焚水溺之类也。）
停，止也，住也。心，即虑知心也。谓众生多贪者，以不净观治之。多□者，以慈悲观治之。多散者，以数息观治之。愚痴者，以因缘观治之。多障者，以念佛观治之。修此五法，能止住五种妄心，故名五停心。（因缘观者，谓观十二因缘也。）［出楞严经］ 五净居天者，谓声闻之人，断欲界九品思惑尽，证第三阿那含果，而居其中，亦名五不还天。若据俱舍图言，此五天次第而上。若据楞严经言，此五天，皆横在第四禅天中，彼四禅天，但能闻此五天之名，而不能知见。如世间圣地道场，多有罗汉所居，而人不能见也。（九品者，欲界思惑三品中，每品又各分上中下三品，故言九品也。梵语阿那含，华言不来，不来即不还，谓不还来欲界受生也。） 〔一、无烦天〕，谓此天苦乐两灭，心境不交，则无烦恼，故名无烦天也。（苦乐两灭者，离欲界苦及色界乐也。心境不交者，心与境不交接也。） 〔二、无热天〕，热即热恼。谓此天机括独行，研交无地，故名无热天也。（机括独行者，机谓弩牙，括与□同，谓箭所受弦之处，皆取可发之义，以喻於心也。前苦乐之境虽灭，犹存能灭之念，故云机□独行。至此天中，研究此心与境交接之念，无依无处，则无热恼，故云研交无地也。） 〔三、善见天〕，谓此天於十方世界，妙见圆澄，更无尘象，及一切沉垢，故名善见天也。（十方世界等者，谓一心在定，定能发慧，於慧心中，见十方界圆遍澄凝，更无世界内外尘象，及无心地昏沉之垢也。） 〔四、善现天〕，谓此天精见现前，陶铸无碍，故名善现天也。（精见现前，陶铸无碍者，范土曰陶，熔金曰铸。以妙精明见陶铸，一切像空，无障碍故也。） 〔五、色究竟天〕，谓此天究竟群几，穷色性性入无边际，故名色究竟天也。（究竟群几者，几谓几微，言究尽诸色几微之处也。穷色性性入无边际者，色性所依之性，故云性性，性本无边，若研穷之，则入於无边际矣。）［出诸德福田经］ 〔一、发心离俗〕，谓出家之人，发勇猛心，脱离凡俗，习佛菩提，而能怀佩道妙，为世福田，是为初净德也。（梵语菩提，华言道。） 〔二、毁其形好〕，谓出家之人，剃除须发，毁坏相好，去世俗之尘，衣著如来之法服，具佛威仪，为世福田，是为第二净德也。 〔三、永割亲爱〕，谓投佛出家，割绝父母亲爱之情，一心精勤修道，以报父母生成之德，兼能为世福田，是为第三净德也。 〔四、委弃躯命〕，谓出家之人，能委弃身命，无所顾惜，惟务一心，求证佛道，兼能为世福田，是为第四净德也。 〔五、志求大乘〕，谓出家之人，常怀济物之心，专志勤求大乘之法，度脱一切有情，为世福田，是为第五净德也。［出法华玄义释签］ 五分法身者，分即分齐；法者，戒定慧诸法也。身者聚也，聚集诸法，以成其身也。（聚集诸法者，谓聚集色受想行识之法也。） 〔一、戒身〕，谓二乘因持无作之戒，戒法成就，证得此身，故名戒身。（二乘者，声闻乘、缘觉乘也。无作戒者，不作意持，任运无犯，名无作戒也。） 〔二、定身〕，谓二乘因修无漏净禅，得证此身，故名定身。（无漏者，不漏落生死也。净禅者，谓因修禅定，能断诸漏，漏即三界烦恼，既无烦恼，心则清净，故名无漏净禅也。） 〔三、慧身〕，谓二乘因修无漏智慧，得证此身，故名慧身。（无漏智慧者，即是观十二因缘，及观四谛之智慧也。修此智慧者，即能断三界烦恼，出离有漏生死也。） 〔四、解脱身〕，解缚得脱，故名解脱。有二种：一者，有为解脱，谓以无漏智慧，断有漏烦恼。二者，无为解脱，谓一切烦恼，灭尽无余，烦恼既尽，理本无为。由二种解脱，得证此身，故名解脱身。 〔五、解脱知见身〕，知以智知，见以眼见，谓二乘因此智眼於一切法知觉照了，当体即空，悉皆如幻，得证此身，故名解脱知见身。［出檀持罗经］ 慈即爱念一切众生之心也。 〔一、刀不伤〕，谓由慈心愍诸物，故无害他念，即刀不能伤也。 〔二、毒不害〕，谓由慈心起饶益念，奉行众善，利济群生，即一切恶毒不能害也。 〔三、火不烧〕，谓由慈心，内无热恼，外得清凉，即火不能烧也。 〔四、水不没〕，谓由慈心，内无贪爱，远离欲流，即水不能没也。 〔五、□恶见喜〕，谓由慈心，常行利乐，普济众生，无冤亲想，故□恶之人见则生喜也。［出十诵律］ 十诵律云：佛在舍卫国时，有比丘癞病求治於药师耆域。耆域告病比丘言：汝可洗浴，病即得瘥。比丘言：佛未听入浴室。诸比丘以是事白佛，佛遂听入洗浴，故说此五种利也。（梵语舍卫，华言丰德。梵语比丘，华言乞士。梵语耆域，华言能活。） 〔一、除垢〕，除垢者，谓澡浴身体，则诸垢秽悉皆除去也。 〔二、身清净〕，身清净者，谓澡浴身体，垢秽既除，则身体清净也。 〔三、除寒冷〕，除寒冷者，谓澡浴身体，则清净和畅，一切寒冷自除也。 〔四、除身中风〕，除身中风者，谓澡浴身体，得无寒冷，则风邪等病自除也。 〔五、得安隐〕，得安隐者，谓澡浴身体，既无风邪，则四支自得安隐也。［出天台四教仪集注］ 利即快利之义，谓此五种妄惑，动念即生，造次恒有也。使即驱役之义，谓诸众生，为此五种妄惑，驱役心神，流转三界，无有出期，故名使也。（三界者，欲界、色界、无色界也。） 〔一、身见使〕，身见者，谓诸众生於名色、五阴、十二入、十八界中，妄计为身也。由此身见，驱役心神，流转不息，故名为使。（名色者，名即心也，色即色身也。五阴者，色阴、受阴、想阴、行阴、识阴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。） 〔二、边见使〕，边见者，谓诸众生，於前之身见，或执为断，或执为常，各执一边也。由此边见，驱役心神，流转不息，故名为使。 〔三、邪见使〕，邪见者，谓诸众生，邪心取理，拨无因果，断灭一切善根也。由此邪见，驱役心神，流转不息，故名为使。（拨者，绝也。） 〔四、见取使〕，见取者，谓诸众生，於非真胜法中，谬计涅盘生心，取著於邪见中，执为正见也。由此见取，驱役心神，流转不息，故名为使。（梵语涅盘，华言灭度。） 〔五、戒取使〕，戒取者，谓诸外道，於非戒中，谬以为戒，如鸡狗等邪戒，以为真戒，取以进行也。由此戒取，驱役心神，流转不息，故名为使。（鸡狗戒者，谓外道自计前世从鸡狗中来，今即学鸡一足独立，如狗□粪秽也。）［出法界次第］ 止观辅行问云：名同於根，何须更立？答：善根虽生，恶犹未破，更须修习，令根增长。根成恶破，复名为力。 〔一、信力〕，谓信正道及助道法，若信根增长，则能遮诸烦恼，不为偏小诸疑所动，故名信力。 〔二、精进力〕，谓行此正道及助道法时，若精进根增长，则能除身心懈怠，成办出世之法，是为精进力。 〔三、念力〕，谓念正道及助道法，若念根增长，则能破诸邪想，成就一切出世正念功德，是为念力。 〔四、定力〕，谓摄心正道及助道法，若定根增长，则能破诸乱想，发诸事理禅定，是为定力。（事理禅定者，事即色界、无色界、禅定也。理即声闻等依理修习所发禅定是也。） 〔五、慧力〕，谓四念处之慧，照了一切诸法，若慧根增长，则能除一切邪妄之执，破一切偏小之慧，故名慧力。
力即力用，谓能破恶成善也。一、信力，谓信根增长，能破诸疑惑也。二、精进力，谓精进根增长，能破身心懈怠，成办出世之事也。三、念力，谓念根增长，能破诸邪念，成就出世正念功德也。四、定力，谓定根增长，能破诸乱想，发诸禅定也。五、慧力，谓慧根增长，能遮止三界见、思之惑，发真无漏也。（三界者，欲界、色界、无色界也。见、思惑者，分别曰见惑，贪爱曰思惑也。真无漏者，谓阿罗汉断见、思惑尽，不漏落三界生死，异於初果等，故名真也。）［出诸经要集］ 俱舍论云：若人舍命，应至无量世界外受生，此中阴识神游空而去，俄顷即到所生之处，皆由业力所持。虽禅定神通等力，而不能遮其不往，亦不能令其住於余道。故名力不可到也。（中阴者，谓诸众生身死之后，未曾托生，是名中阴也。） 〔一、定力〕，定力者，即诸佛大定之力也。谓诸众生，中阴识神，往於他界受生之时，以由业力所持，速疾而去，即生彼处。虽诸佛大定之力，亦不能遮其不生，故云不可到。 〔二、通力〕，通力者，即诸佛神通之力也。谓诸众生，中阴识神，往於他界受生之时，以由业力所持，速疾而去，即生彼处。虽诸佛神通之力，亦不能遮其不生，故云不可到。 〔三、大愿力〕，大愿力者，即诸佛大誓愿之力也。谓诸众生，中阴识神，往於他界受生之时，以由业力所持，速疾而去，即生彼处。虽诸佛大愿之力，亦不能遮其不生，故云不可到。 〔四、法威德力〕，法威德力者，即佛法威德之力也。谓诸众生，中阴识神，往於他界受生之时，以由业力所持，速疾而去，即生彼处。虽诸佛威德之力，亦不能遮其不生，故云不可到。 〔五、借识力〕，借识力者，即二禅已上，无有寻伺语言，若欲说法应用，则假初禅之识而为己用也。谓诸众生，中阴识神，往於他界受生之时，以由业力所持，速疾而去，即生彼处。虽借识之力，亦不能遮其不生，故云不可到。（二禅已上者，即三禅、四禅天也。）［出宗镜录］ 五难判者，谓定等五种之力，唯识论中，不能判摄也。然三界唯心，万法唯识，而不能判此五力者，由斯五种乃圣人不思议境界，不与心识相应，此所以为难判。宗镜录云：有五力，唯识不判。是也。（三界者，欲界、色界、无色界也。） 〔一、定力〕，定力者，即如来大寂定力也。谓此定力，无染无净，非空非有，生死不能拘，结业不能缚；不起此定，而能普应十方，不与识法相应，是故唯识难判也。 〔二、通力〕，通力者，即如来神通之力也。谓此通力变化无穷，随感而应，不谋而知，彻照万法，非思议之可及，岂识法之相应，是故唯识难判也。 〔三、借识力〕，借识力者，谓如二禅以上，无有寻伺语言，若欲说法应用，则借初禅眼耳身三识，以成己用。由此假他之用，非因本起，不属唯识，是故唯识难判也。（借初禅三识者，由初禅不著香味二尘，已无鼻、舌二识，惟有眼、耳、身三识。二禅已上，不著五尘，故五识俱无。若欲应用，则借初禅三识也。） 〔四、愿力〕，愿力者，即如来大愿之力也。而此愿力，非因爱见，不假思惟，乃是圣人旷劫度生功用而成，非思议之可及，岂识法之相应，是故唯识难判也。（劫，梵语具云劫波，华言分别时节。） 〔五、法威德力〕，法威德力者，即如来应化威德之力也。谓此威德之力，乃是圣人不思议境界。如演一音，则普应群机。施一法，则众魔皆伏。利生无尽，功德难量，不与识法相应，是故唯识难判也。［出增一阿含经］ 〔一、端正〕，谓因见佛相好发□喜心，而生渴仰，以此因缘，来世即得相貌端正也。 〔二、好声〕，谓因见如来相好已，三称佛号，南无如来，以此因缘，来世得好音声也。（梵语南无，华言归命。） 〔三、多财饶宝〕，谓於如来所，而作大施散华、然灯而供养之，以此因缘，来世获大财宝也。 〔四、生长者家〕，谓若见如来相好，心无染著，长跪叉手，至心礼佛，以此因缘，来世得生长者家也。 〔五、身坏命终，生善处天上〕，谓由恭敬礼拜如来，所获功德，来世得生善处，及於天上也。善财承教，至海岸国，大庄严园，其中有一广大楼阁，名毗卢遮那庄严藏。善财於楼阁前，恭敬顶礼，赞叹称扬，一心愿见弥勒菩萨。时弥勒菩萨从别处来，为说种种法要。善财白言：唯愿大圣，开楼阁门，令我得入。弥勒弹指出声，其门即开，命善财入，见其楼阁，广博无量，同於虚空，闻不可思议微妙法音，善财即得无量诸总持门，住菩萨不可思议自在解脱。复令参文殊师利菩萨。（梵语毗卢遮那，华言遍一切处。）善财於文殊师利所，得三昧已，普摄诸根，一心求见普贤菩萨，起大精进，心无退转。即见普贤菩萨在如来前众会之中，坐宝莲华师子之座，身诸毛孔，出光明云，令诸众生，生大欢喜。善财见已，踊跃无量。普贤菩萨即伸右手，摩触其顶，为说诸法。善财即得一切佛刹微尘数三昧门。［出华严经］ 经云：善财童子，初入胎时，於其宅内，自然而出七宝楼阁；其楼阁下，有七伏藏。地自开裂，生七宝牙。童子处胎十月，然后诞生。形体支分端正具足，一切众宝自然出现，一切库藏悉皆充满。以此事故，父母亲属及善相师，共呼此儿，名曰善财。后因文殊师利菩萨，至福城东，住庄严幢娑罗林中，为众说法。善财与五百童子，诣文殊所，顶礼其足，白言：惟愿圣者广为我说，菩萨应云何学菩萨道，乃至应云何令普贤行，速得圆满。文殊告言：善男子，汝已发阿耨多罗三藐三菩提心，若欲成就一切智智，应决定求真善知识，勿生疲懈。见善知识，勿生厌足。於善知识所有教诲，皆应随顺。於善知识善巧方便，勿见过失。文殊遂令善财往於南方，先参德云比丘，次第展转，指示终参普贤菩萨，即得一切佛刹微尘数三昧门。善财如是历一百十城，参五十三善知识，是为五十三参也。（七宝者，金、银、琉璃、玻黎、砗磲、码瑙、赤真珠也。梵语文殊师利，华言妙德。梵语娑罗，华言坚固。梵语阿耨多罗三藐三菩提，华言无上正等正觉。梵语比丘，华言乞士。梵语三昧，华言正定。） 〔一参〕，善财最初受文殊教，往胜乐国妙峰山，参德云比丘。至彼求觅，经于七日，见彼比丘在别山上徐步经行。於是善财往诣顶礼，白言：我已先发菩提心，而未知菩萨云何学菩萨行，乃至应云何於普贤行疾得圆满。时德云比丘为说忆念一切诸佛境界，智慧光明普见法门已。乃云：如诸菩萨无边智慧，清净行门，而我云何能知能说。复令参海云比丘。（梵语菩提，华言道。） 〔二参〕，善财承教，向海门国，参海云比丘。为说诸佛菩萨行光明普眼法门已。乃云：如诸菩萨，深入一切菩萨行海等，而我云何能知能说。复令参善住比丘。 〔三参〕，善财承教，至楞伽道边海岸聚落，参善住比丘。见此比丘於虚空中，来往经行。为说普速疾供养诸佛、成就众生无碍解脱门已。乃云：如诸菩萨持大悲戒，乃至离垢戒等，如是功德，而我云何能知能说。复令参弥伽大士。（梵语楞伽，华言不可往。） 〔四参〕，善财承教，至达里鼻荼国，自在城，参弥伽大士。为说妙音陀罗尼光明法门已。乃云：如诸菩萨普入一切众生种种想海等功德，我今云何能知能说。复令参解脱长者。（梵语达里鼻荼，华言消融。梵语陀罗尼，华言总持。） 〔五参〕，善财承教，渐次游行，十有二年，至住林城，参解脱长者。为说如来无碍庄严解脱门已。乃云：如诸菩萨得无碍智，乃至而於己身及诸世界，不生二想。如是妙行，而我云何能知能说。复令参海幢比丘。 〔六参〕，善财承教，至阎浮提畔利伽罗国，参海幢比丘。为说般若波罗蜜三昧光明已。乃云：如诸菩萨入智慧海，净法界境等，而我云何能知其妙行，辩其功德。复令参休舍优婆夷。（梵语阎浮提，华言胜金洲。梵语般若，华言智慧。梵语波罗蜜，华言到彼岸。梵语优婆夷，华言清净女。） 〔七参〕，善财承教，至海潮处，普庄严国，参休舍优婆夷。为说离忧安隐幢解脱门已。乃云：如诸菩萨，其心如海，悉能容受一切佛法等，而我云何能知能说。复令参毗目瞿沙仙人。（毗目瞿沙，梵语具云毗多罗涅瞿沙，华言最上无恐怖声。） 〔八参〕，善财承教，向那罗素国，参毗目瞿沙仙人。为说菩萨无胜幢解脱已。乃云：如诸菩萨，成就一切殊胜三昧等法，而我云何能知能说。复令参胜热婆罗门。（梵语那罗素，华言不懒惰。梵语婆罗门，华言净行。） 〔九参〕，善财承教，至伊沙那聚落，参胜热婆罗门。见彼胜热，修诸苦行，求一切智；四面火聚，犹如大山，中有刀山，高峻无极，登彼山上，投身入火。语善财言：汝今若能上此刀山，投身火聚，诸菩萨行，悉得清净。尔时善财即登刀山，自投火聚。未至中间，即得菩萨善住三昧；才触火焰，又得菩萨寂静乐神通三昧。时胜热婆罗门告善财言：我唯得此菩萨无尽轮解脱，如诸菩萨大功德焰等法，而我云何能知能说，复令参慈行童女。（梵语伊沙那，华言长直。） 〔十参〕，善财承教，至师子奋迅城，参慈行童女。为说般若波罗蜜普庄严门已。乃云：如诸菩萨，其心广大，等虚空界，入於法界，福德成满等法，而我云何能知能说。复令参善见比丘。 〔十一参〕，善财承教，至三眼国，参善见比丘。为说菩萨随顺灯解脱门已。乃云：如诸菩萨，於如来家，真正受生等法，而我云何能知能说。复令参自在主童子。 〔十二参〕，善财承教，至名闻国河渚中，参自在主童子，为说一切工巧大神通智光明法门已。乃云：如诸菩萨能知一切众生数及能知一切诸法差别等，而我何能说其功德，示其所行。复令参具足优婆夷。 〔十三参〕，善财承教，至海住大城，参具足优婆夷。为说菩萨无尽福德藏解脱门已。乃云：如诸菩萨一切功德，犹如大海，甚深无尽等，而我云何能知能说。复令参明智居士。 〔十四参〕，善财承教，至大兴城，参明智居士。为说随意出生福德藏解脱门已。乃云：如诸菩萨，成就宝手，遍覆一切十方国土，以自在力，普雨一切资生之具，而我云何能知能说。复令参法宝髻长者。 〔十五参〕，善财承教，至师子大城，参法宝髻长者，为说菩萨无量福德宝藏解脱门已。乃云：如诸菩萨，得不思议功德宝藏等法，而我云何能知能说。复令参普眼长者。 〔十六参〕，善财承教，至藤根国普门城，参普眼长者。为说令一切众生普见诸佛欢喜法门已。乃云：如诸菩萨如大药王，若见若闻，乃至安住平等寂灭之乐，而我云何能知能说。复令参无厌足王。 〔十七参〕，善财承教，至多罗幢城，参无厌足王，至彼城已，问无厌足王所在之处。诸人答言：此王今者在於正殿，坐师子座，宣布法化，调御众生。可治者治，可摄者摄，罚其罪恶，决其诤讼，抚其孤弱，皆令永断杀盗邪淫。时善财依众人语，寻即往诣。乃见其王，将诸罪人，或断手足，乃至或以汤煮，或以火焚。善财念言：我为利益一切众生，求菩萨行；今者此王，灭诸善法，作诸恶业。云何於此而欲求法，救护众生？作是念时，空中有天告言：善男子！汝莫厌离。善财即礼其足，王令入於宫中，遍观所住宫殿，广大无比，皆以妙宝之所合成。王复告言：我若实作如是恶业，云何而得如是果报、如是色身、如是眷属、如是富赡、如是自在？遂为善财说菩萨如幻解脱已。乃云：如诸菩萨，得无生忍，乃至普入一切平等三昧，而我云何能知能说。复令参大光王。（无生忍者，谓一切法本来不生。於此法中，而能忍可，即证也。） 〔十八参〕，善财承教，至妙光城，参大光王，为说菩萨大慈为首，随顺世间三昧门已。乃云：如诸菩萨慈心普荫诸众生等法，而我云何能知其行，能说其德。复令参不动优婆夷。 〔十九参〕，善财承教，至安住国，参不动优婆夷，为说求一切法无厌足三昧光明已。乃云：如诸菩萨，如金翅鸟，游行虚空，无所障碍，能入一切众生大海，见有善根已成熟者，即便执取，置菩提岸等法，而我云何能知能说。复令参遍行外道。 〔二十参〕，善财承教，至都萨罗城，参遍行外道。为说至一切处菩萨行已。乃云：如诸菩萨，身与一切众生数等，乃至以无我智，周遍照耀，而我云何能知能说。复令参鬻香长者。 〔二十一参〕，善财承教，至广大国，参鬻（音育，卖也）香长者，名优钵罗华。为说调和一切香法已，乃云：如诸菩萨远离一切诸恶习气，不染世欲，断烦恼等，而我何能知其妙行，说其功德。复令参婆施罗船师。（梵语优钵罗，华言青莲华。梵语婆施罗，华言自在。） 〔二十二参〕，善财承教，至楼阁大城，参婆施罗船师。为说大悲幢行已。乃云：如诸菩萨，善能游涉生死大海，乃至能以神通度众生海，而我云何能知能说。复令参无上胜长者。 〔二十三参〕，善财承教，至可乐城，参无上胜长者。为说一切处修菩萨行清净法门已。乃云：如诸菩萨，具足一切自在神通，悉能遍往一切佛刹等，而我云何能知能说。复令参师子频申比丘尼。（刹，梵语具云刹摩，华言土田。） 〔二十四参〕，善财承教，至输那国，迦陵迦林城，参师子频申比丘尼。为说成就一切智解脱已。乃云：如诸菩萨，心无分别，普知诸法等，而我云何能知能说。复令参婆须蜜多女。（梵语输那，华言勇猛。梵语迦陵迦，华言相斗战。） 〔二十五参〕，善财承教，至险难国，宝庄严城，参婆须蜜多女，为说菩萨离贪际解脱已。乃云：如诸菩萨成就无边巧方便智，而我云何能知能说。复令参□瑟胝罗居士。（梵语□瑟胝罗，华言缠裹。） 〔二十六参〕，善财承教，至善度城，参□瑟胝罗居士，为说菩萨所得不般涅盘际解脱已。乃云：如诸菩萨，以一念智普知三世，一念遍入一切三昧等，而我云何能知能说。复令参观自在菩萨。（梵语涅盘，华言灭度。三世者，过去、现在、未来也。） 〔二十七参〕，善财承教，至补怛洛迦山，参观自在菩萨。既至彼山，处处求觅，见其西面□谷之中，泉流莹映，树林蓊郁，香草柔软，右旋布地。时观自在菩萨於金刚宝石上，结加趺坐。无量菩萨，恭敬围绕，为说大悲行门已。乃云：如诸菩萨，已净普贤一切愿，已住普贤一切行等，而我云何能知能说。复令参正趣菩萨。（梵语补怛洛迦，华言海岛，文云小白华。） 〔二十八参〕，善财承教已，尔时东方有一菩萨，名曰正趣，从空中来，放身光明，映蔽一切日月星电。观自在菩萨遂令善财参礼，时正趣菩萨，为说菩萨普疾行解脱已。乃云：如诸菩萨，普於十方无所不至，智慧境界等无差别，而我云何能知能说。复令参大天神。 〔二十九参〕，善财承教，至□罗钵底城，参大天神，为说菩萨云网解脱已。乃云：如诸菩萨，犹如帝释，已能摧伏一切烦恼、阿修罗军等，而我云何能知能说。复令参安住地神。（梵语□罗钵底，华言有门。梵语释提桓因，华言能天主。言帝释者，华梵双举也。梵语阿修罗，华言无端正。） 〔三十参〕，善财承教，至摩竭提国，菩提场中，参安住地神。为说不可坏智慧藏法门已。乃云：如诸菩萨，常随诸佛，能持一切诸佛所说等，而我云何能知能说。复令参婆珊婆演底主夜神。（梵语摩竭提，华言善胜。梵语婆珊婆演底，华言春主。） 〔三十一参〕，善财承教，至摩竭提国，迦毗罗城，参婆珊婆演底主夜神。为说菩萨破一切众生暗法光明解脱门已。乃云：如诸菩萨，成就普贤无边行愿等，而我何能知其妙行，说其功德。复令参普德净光主夜神。（梵语迦毗罗，华言黄色。） 〔三十二参〕，善财承教，至摩竭提国，菩提场内，参普德净光主夜神。为说菩萨寂静禅定乐普游步解脱门已。乃云：如诸菩萨，具足菩萨所有行愿，了达一切无边法界等，而我云何能知能说。复令参喜目观察众生主夜神。 〔三十三参〕，善财承教，即於菩提场右边，参喜目观察众生主夜神，为说大势力普喜幢解脱门已。乃云：如诸菩萨於念念中，普诣一切诸如来所，疾能趣入一切智海等，而我云何能知能说。复令参普救众生妙德夜神。 〔三十四参〕，善财承教，即於会中，参普救众生妙德夜神。为说普现一切世间调伏众生解脱门已。乃云：如诸菩萨，集无边行，生种种解等，而我云何能知能说。复令参寂静音海主夜神。 〔三十五参〕，善财承教，参寂静音海主夜神。为说念念出生广大喜庄严解脱门已。乃云：如诸菩萨，深入一切法界海等，而我云何能知能说。复令参守护一切众生主夜神。 〔三十六参〕，善财承教，即於菩提场如来会中，参守护一切众生主夜神。为说甚深自在妙音解脱门已。乃云：如诸菩萨，能知能说一切语言自性，於念念中自在开悟一切众生等，而我云何能知能说。复令参开敷一切树花主夜神。 〔三十七参〕，善财承教，即於此佛会中，参开敷一切树花主夜神。为说出生广大光明解脱门已。乃云：如诸菩萨，亲近供养一切诸佛，入一切智大愿海等。而我云何能知能说。复令参大愿精进力救护一切众生夜神。 〔三十八参〕，善财承教，即於会中，参大愿精进力救护众生夜神。为说教化众生令生善根解脱门已。乃云：如诸菩萨，超诸世间，现诸趣身等，我今云何能知能说。复令参妙德圆满神。（诸趣身，即六道等趣之身也。） 〔三十九参〕，善财承教，至岚毗尼园，参妙德圆满神。为说菩萨於无量劫，遍一切处，示现受生自在解脱门已。乃云：如诸菩萨，能以一念为诸劫藏等，而我云何能知能说。复令参释迦瞿波女。（梵语岚毗尼，华言乐胜圆光。劫，梵语具云劫波，华言分别时节。梵语释迦，华言能仁。梵语瞿波，华言女。） 〔四十参〕，善财承教，至迦毗罗城，参释迦瞿波女。为说观察菩萨三昧海解脱门已。乃云：如诸菩萨，究竟无量诸方便海等，而我云何能知能说。复令参摩耶夫人。（摩耶，梵语具云摩诃摩耶，华言大术。） 〔四十一参〕，善财承教，一心欲诣摩耶夫人所，作如是念，此善知识，远离世间，住无所住，如是之人，我今云何而得亲近。时有宝眼神及莲华法德等神，住虚空中，种种赞叹摩耶夫人。复有罗刹鬼王语善财言：汝应普礼十方求善知识。时善财受行其教。即时现见大宝莲华从地涌出，摩耶夫人在於座上，於一切众生前，现净色身。遂为善财说菩萨大愿智幻解脱门已。乃云：如诸菩萨，具大悲藏，教化众生等，我今云何能知能说。复令参王女天主光。（梵语罗刹，华言速疾鬼。） 〔四十二参〕，善财承教，遂往天宫，参王女天主光。为说无碍念清净庄严解脱已。乃云：如诸菩萨，出生死夜，朗然明彻等，而我云何能知能说。复令参遍友童子师。 〔四十三参〕，善财承教，从天宫下，至迦毗罗城，参遍友童子师。别无指示，但言可问善知众艺童子，当为汝说。 〔四十四参〕，善财承教，即於会中，参善知众艺童子，为说四十二字母法门已。乃云：如诸菩萨，能於一切世、出世间善巧之法，以智通达到於彼岸等，而我云何能知能说。复令参贤胜优婆夷。（四十二字母者，一阿字、二多字、三波字、四左字、五那字、六逻字、七柁字、八婆字、九荼字、十沙字、十一[口*缚]字、十二哆字、十三也字、十四瑟吒字、十五迦字、十六娑字、十七么字、十八伽字、十九他字、二十社字、二十一锁字、二十二驮字、二十三奢字、二十四□字、二十五叉字、二十六婆多字、二十七壤字、二十八曷[打-丁+罗]多字、二十九婆字、三十车字、三十一娑么字、三十二诃婆字、三十三□字、三十四伽字、三十五吒字、三十六□字、三十七娑颇字、三十八娑迦字、三十九也娑字、四十室左字、四十一□字、四十二陀字也。） 〔四十五参〕，善财承教，至摩竭提国，婆怛那城，参贤胜优婆夷。为说无依处道场解脱门已。乃云：如诸菩萨，一切无著功德行，而我云何尽能知说。复令参坚固解脱长者。 〔四十六参〕，善财承教，至沃田城，参坚固解脱长者，为说无著念清净庄严解脱已。乃云：如诸菩萨，获无畏大师子吼，安住广大福智之聚，而我云何能知能说。复令参妙月长者。 〔四十七参〕，善财承教，即於本城参妙月长者，为说净智光明解脱门已。乃云：如诸菩萨，证得无量解脱法门，而我云何能知能说。复令参无胜军长者。 〔四十八参〕，善财承教，至出生城，参无胜军长者。为说菩萨无尽相解脱已。乃云：如诸菩萨，得无限智，无碍辩才，而我云何能知能说。复令参最寂静婆罗门。 〔四十九参〕，善财承教，至城南法聚落，参最寂静婆罗门。为说菩萨诚愿语解脱已。乃云：如诸菩萨，与诚愿语，行止无违等，而我云何能知能说。复令参德生童子及有德童女。 〔五十参〕，善财承教，至妙意华门城，参德生童子及有德童女二人，为说菩萨幻住解脱已。乃云：如诸菩萨，善入无边诸事幻网，彼功德行，我等云何能知能说。复令参弥勒菩萨。（梵语弥勒，华言慈氏。） 〔五十一参〕，善财承教，至海岸国，大庄严园，其中有一广大楼阁，名毗卢遮那庄严藏。善财於楼阁前，恭敬顶礼，赞叹称扬，一心愿见弥勒菩萨。时弥勒菩萨从别处来，为说种种法要。善财白言：唯愿大圣，开楼阁门，令我得入。弥勒弹指出声，其门即开，命善财入，见其楼阁，广博无量，同於虚空，闻不可思议微妙法音，善财即得无量诸总持门，住菩萨不可思议自在解脱。复令参文殊师利菩萨。（梵语毗卢遮那，华言遍一切处。） 〔五十二参〕，善财承教，到普门国，苏摩那城，思惟观察，希欲奉觐文殊师利。是时文殊师利遥伸右手，过一百一十由旬，按善财顶，为说妙法，令得成就阿僧只法门，具足无量大光明，乃至令入普贤行道场，及置善财自所住处。文殊师利还摄不现。於是善财渴仰欲见普贤菩萨。（梵语苏摩那，华言悦意。梵语由旬，华言限量。梵语阿僧只，华言无数。） 〔五十三参〕，善财於文殊师利所，得三昧已，普摄诸根，一心求见普贤菩萨，起大精进，心无退转。即见普贤菩萨在如来前众会之中，坐宝莲华师子之座，身诸毛孔，出光明云，令诸众生，生大欢喜。善财见已，踊跃无量。普贤菩萨即伸右手，摩触其顶，为说诸法。善财即得一切佛刹微尘数三昧门。善财承教，到普门国，苏摩那城，思惟观察，希欲奉觐文殊师利。是时文殊师利遥伸右手，过一百一十由旬，按善财顶，为说妙法，令得成就阿僧只法门，具足无量大光明，乃至令入普贤行道场，及置善财自所住处。文殊师利还摄不现。於是善财渴仰欲见普贤菩萨。（梵语苏摩那，华言悦意。梵语由旬，华言限量。梵语阿僧只，华言无数。）善财承教，至妙意华门城，参德生童子及有德童女二人，为说菩萨幻住解脱已。乃云：如诸菩萨，善入无边诸事幻网，彼功德行，我等云何能知能说。复令参弥勒菩萨。（梵语弥勒，华言慈氏。）此珠为中品者，以其数又次於前。若持以念佛名号，则功德利益为中品也。若以木[木*患]、莲子、水晶、菩提子为者，其持掐所得之福亦如前也。善财承教，渐次游行，十有二年，至住林城，参解脱长者。为说如来无碍庄严解脱门已。乃云：如诸菩萨得无碍智，乃至而於己身及诸世界，不生二想。如是妙行，而我云何能知能说。复令参海幢比丘。［出析玄记］ 受者领纳也。谓六根之识，领受六尘之境也。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔一、忧受〕，谓心於违情之境，而受煎逼之忧，是名忧受。 〔二、喜受〕，谓心於顺情之境，而受忻悦之喜，是名喜受。 〔三、苦受〕，谓身於违情之境，而受逼迫之苦，是名苦受。 〔四、乐受〕，谓身於顺情之境，而受安逸之乐，是名乐受。 〔五、舍受〕，谓心於不违不顺之境，而受无苦无乐、无憎无爱之舍，是名舍受。［出摄大乘论释］ 后得智者，菩萨行满化他之智也。谓菩萨起行度生，分别显示，而能觉了，通达诸法，忆持不失，建立正教，令他修行。观一切法，随缘和合，随意所欲，无不满足，故有五种之别也。 〔一、通达〕，通达者，谓菩萨由此后得智，而能於观心中所知所见境界，一切诸法皆悉无碍也。 〔二、随念〕，随念者，亦名忆持，谓菩萨由后得智，於前观心中通达诸法境界之相，出观之后，皆能随念忆持不失也。 〔三、安立〕，安立亦名成立，谓菩萨由后得智，於所通达诸法境界，能立正教，令他修行也。 〔四、和合〕，和合亦名相杂，谓菩萨由后得智，於先所缘一切诸法和合相杂境界，而能观察照了。由此观察，即得转一切烦恼而依菩提也。 〔五、如意〕，如意者，谓菩萨由后得智，既得转烦恼依菩提，故於一切所欲，皆悉随意，如转大地作黄金等是也。（转犹变也。）［出华严经疏］ 〔一、所信因果〕，谓华严第一会，菩提场说，如来依正果报法门，自第一卷至第十一卷，共六品。前五品，显舍那依正果德；后一品，明佛本因，令人信乐，故名所信因果也。（梵语菩提，华言道。谓如来成道说法之处，故云菩提场。六品者，世主妙严品、如来现相品、普贤三昧品、世界成就品、华藏世界品、遮那品也。） 〔二、差别因果〕，谓第二会，普光明殿，至第七会，重会普光明殿。说十信、十住、十行、十回向、十地、等觉，差别因果之法门。自十二卷至四十八卷，共二十九品。前二十六品，辩因；后三品，明果，亦名生解因果，故名差别因果也。（普光明殿者，其殿众宝所成，光明照映也。十信者，信心、念心、精进心、慧心、定心、不退心、护法心、回向心、戒心、愿心也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、无痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。等觉者，去后妙觉位犹有一等，胜前诸位，得称觉也。二十九品者，如来名号品、四圣谛品、光明觉品、菩萨问明品、净行品、贤首品、升须弥山顶品、须弥山顶偈赞品、十住品、梵行品、初发心功德品、明法品、升夜摩天宫品、夜摩宫中偈赞品、十行品、十无尽藏品、升兜率天宫品、兜率天宫偈赞品、十回向品、十地品、十定品、十通品、十忍品、阿僧只品、如来寿量品、诸菩萨住处品、佛不思议法品、如来十身相海品、如来随好光明功德品也。） 〔三、平等因果〕，谓第七重会普光明殿，说平等因果。自第四十九卷至第五十二卷，共二品。前普贤行品，辩因该果海；后如来出现品，明果彻因源，因果不二，故名平等因果也。 〔四、成行因果〕，谓第八会重会普光明殿，说成行因果，离世间法。自第五十三卷至第五十九卷，共一品。初明五位因，后明八相果，故名成行因果也。（五位者，十住、十行、十回向、十地、等觉也。八相者，降兜率、托胎、降生、出家、降魔、成道、说法、入涅盘也。） 〔五、证入因果〕，谓第九会逝多林，说证入法界妙门。自第六十卷至第八十卷，共一品。初明佛果大用，后显菩萨起用修因，谓因果二门，俱时证入，故名证入因果也。（梵语逝多，华言胜林。菩萨，梵语具云菩提萨□，华言觉有情。）［出涅盘经］ 如来因无垢藏王菩萨称叹涅盘法胜，乃说此五味，而以醍醐比法华、涅盘也。隋朝天台智者大师，因此约如来所说一代圣教，次第立为五时，以对教之相生，机之利钝，譬犹五味之有浓淡焉。（梵语涅盘，华言灭度。） 〔一、乳味〕，乳味从牛而出，以喻十二部经从佛而宣说也。谓如来最初时说华严圆顿之教，唯被大机，不摄二乘。盖由此经最初开演，□妙混融，故譬之以乳味也。（十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。二乘者，声闻乘、缘觉乘也。） 〔二、酪味〕，酪味从乳而生，以喻九部经从十二部经中而出也。谓如来第二时於鹿苑说阿含等经，接引二乘，断见、思惑，证真空理，乃从顿施渐，故譬之以酪味也。（九部经者，一契经、二重颂、三讽颂、四因缘、五本事、六本生、七希有、八譬喻、九论议也。见、思惑者，意根对法尘起诸分别曰见，五根对五尘起诸贪爱曰思。顿渐者，顿教、渐教也。） 〔三、生酥味〕，生酥从酪而出，以喻九部后，而说大乘方等法也。谓如来第三时於方等会上，说楞伽、楞严诸大乘经，赞叹大法，呵责小教，令诸小乘耻小慕大，故譬之以生酥味也。（梵语楞伽，华言不可往，唯神通人，方能到也。楞严，梵语具云首楞严，华言健相分别。） 〔四、熟酥味〕，熟酥从生酥而出，以喻方等之后，而说般若也。谓如来第四时说诸般若空慧法门，荡除二乘疑执，付之以大乘法财，令其心渐通泰，故譬之以熟酥味也。 〔五、醍醐味〕，醍醐从熟酥而出，以喻般若之后，而说法华、涅盘也。谓如来第五时於灵山会上，说法华经，开前四味三乘之权，归於一乘圆妙之实，令诸众生咸得作佛；复说涅盘，扶戒律而谈常住之理。故譬之以醍醐味也。（三乘者，声闻乘、缘觉乘、菩萨乘也。一乘者，佛乘也。）［出法华文句］ 品者，次序之义。谓於圆教外凡位中而有浅深次序之别，故分五品也。（外凡者，因未登圣位，心居理外也。） 〔一、随喜品〕，随喜者，随他修善，喜他得成也。谓佛转法轮，众生得益，我助彼喜，是名随喜品。经云：若闻是经而不毁訾，起随喜心。是也。 〔二、读诵品〕，看文曰读，背文曰诵。谓内修圆观，更加读诵，如膏助火，心观益明，是名读诵品。经云：何况读诵受持之者。是也。 〔三、说法品〕（亦名解说品），说法者，宣传圣言也。谓由读诵故，内解转胜，而复外资讲说，导利於人，化功归己，心倍胜前，是名说法品。经云：若有受持读诵，为他人说。是也。（化功归己者，谓以说法，广济於他，其功则归於己矣。） 〔四、兼行六度品〕，六度者，布施、持戒、忍辱、精进、禅定、智慧也。谓前观心虽熟，未遑涉事。今正观稍明，旁兼利物。福德力故，倍增观心，是名兼行六度。经云：况复有人，能持是经，兼行布施等。是也。 〔五、正行六度品〕，正行六度者，谓圆观稍熟，事理将融。涉事不妨於理，在理不隔於事。自行化他，事理具足，观心无碍，转胜於前，是名正行六度品。经云：若人读诵，为他人说，复能清净持戒等。是也。五品、十信，皆圆教位次也。谓此位之人，观慧明了，达如来秘密之藏，能令众生闻法开解，修行证果，而可依止，故为初依也。（十信者，信心、念心、精进心、慧心、定心、不退心、护法心、回向心、戒心、愿心也。）唯即微也，五唯亦名五微，即色声香味触也。以色等五种，由我执之心方现，故云从我心生五唯。［不孝反此］ 〔一、少病〕，少病者，谓诸众生若能孝养敬顺父母，则感病苦不侵，身得安乐也。 〔二、端正〕，端正者，谓诸众生，若能孝养敬顺父母，则感颜貌端正，无诸陋劣也。 〔三、有大威势〕，有大威势者，谓诸众生，若能孝养敬顺父母，则感势力增胜，威德盛大也。 〔四、生上种族〕，生上种族者，谓诸众生，若能孝养敬顺父母，则感生於大姓种族，不生贫贱之家也。 〔五、多有资生〕，多有资生者，谓诸众生，若能孝养敬顺父母，则感财宝具足，资生丰盛，无诸乏少也。［出大藏一览］ 〔一、草木喻〕，谓大千世界草木，皆寸斩为筹；人间百年，但取一筹；取尽此筹，乃为一劫，是名草木喻。（劫，梵语具云劫波，华言分别时节。） 〔二、沙细喻〕，谓□伽河，广四十里，满中沙细如[麦*丐]；人间百年，但取一粒；取尽此沙，乃为一劫，是名沙细喻。（梵语□伽，华言天堂来，谓其从高处流来也。） 〔三、芥子喻〕，谓有城四方而各百里，其中满堆芥子；人间百年，但取一粒；取尽此芥，乃为一劫，是名芥子喻。 〔四、碎尘喻〕，谓以大千世界，碎为微尘；人间百年，但取一尘；取尽此尘，乃为一劫，是名碎尘喻。 〔五、拂石喻〕，谓一石广二由旬，厚半由旬；兜率天一百年，以六铢衣拂一遍；拂尽此石，乃为一劫，是名拂石喻。（梵语由旬，华言限量。梵语兜率，华言知足。六铢衣者，谓衣重六铢也。）［出涅盘经］ 〔一、生因〕，生因者，即业惑也。谓诸众生因业惑而生此身，如诸草木种子，依地而生也。 〔二、和合因〕，和合因者，如善法与善心和合，不善法与不善心和合，无记法与无记心和合也。（无记法，即不善不恶之法也。） 〔三、住因〕，住因者，谓如屋有柱则不倾堕，山河树木因大地故，而得住立。盖谓一切众生，皆依四大烦恼而住也。（四大者，地大、水大、火大、风大也。） 〔四、增长因〕，增长因者，谓众生因衣服饮食等，能令身根增长。如外草木种子，火所不烧，鸟所不食，则得增长。又如因父母故，子得增长也。 〔五、远因〕，远因者，谓如人因咒力，鬼不能伤，毒不能中。依凭国王，无有盗贼。如水、钻、人为酥远因，如名色等为识远因，父母精血为众生远因也。（水钻人者，谓取酥时，以水和乳，而人用钻搅之，三事备具，然后成酥也。）［出显扬圣教论］ 谓比丘乞食，此之五处，当避嫌疑，不可往也。（梵语比丘，华言乞士。） 〔一、唱令家〕，唱令家者，谓歌唱曲令，但取欢娱，能乱禅定。比丘若行乞食，此处不可往也。 〔二、淫女家〕，淫女家者，行止不洁，声名不正，色欲因缘，障道根本。比丘若行乞食，此处不可往也。 〔三、酤酒家〕，酤酒家者，谓酒是起罪因缘，能生过失。比丘若行乞食，此处不可往也。 〔四、王宫〕，王宫者，贵戚之处，严禁之所，非可干冒。比丘若行乞食，此处不可往也。 〔五、旃陀罗〕（又作旃荼罗），梵语旃陀罗，华言屠者。谓屠者之家，杀心盛大，恼害众生，见者伤慈，坏善根本。比丘若行乞食，此处不可往也。（旃荼罗者，华言严帜。谓此屠者，恶业自严，行时摇铃持竹为[巾*票]帜，以使人知其为恶者也。）五大，即地水火风空也。此五种性，遍一切处，故名为大。由极微而生，故云从五唯生五大。［出过去现在因果经］ 世尊往昔因中，在山修道，号善慧比丘，得五种奇特梦，走白普光如来，请为解说所梦之相。（梵语比丘，华言乞士。） 〔一、梦卧大海〕，普光云：梦卧大海者，汝身现居生死海中，未到彼岸，未证涅盘也。（梵语涅盘，华言灭度。） 〔二、梦枕须弥〕，普光云：梦枕须弥者，以表出生死海，登於彼岸，将证涅盘也。 〔三、梦海中一切众生入我身内〕，普光云：梦大海中一切众生入身内者，以示当於尘劳海中，为诸众生作归依处，济度有情，超於彼岸也。 〔四、梦手执日〕，普光云：梦执日者，以表智慧光明普照法界，开导昏迷，归正觉路也。 〔五、梦手执月〕，普光云：梦执月者，以表方便之智，入於生死尘劳界内，用清凉法，化导众生，令离热恼也。［出楞严经］ 〔一、坚固妄想〕，坚固妄想者，即色阴也。谓诸众生，体因想生，心因想起，命因想传，诸想交固，以成色身。经云：汝现色身，名为坚固第一妄想。 〔二、虚明妄想〕，虚明妄想者，即受阴也。谓诸众生，欲想登高，足先酸涩，违顺二相，损益现驰，是则受阴无体，虚有所明。经云：汝今现前，顺益违损，二现驱驰，名为虚明第二妄想。 〔三、融通妄想〕，融通妄想者，即想阴也。谓众生念虑是虚情，色身是实质，虽虚实不伦，而能相使者，由想融之也。心生虚想，形取实物，其心形异用而能相应者，由想通之也。至於寤寐心境相随，而无间断者，皆妄想也。经云：则汝想念摇动妄情，名为融通第三妄想。 〔四、幽隐妄想〕，幽隐妄想者，即行阴也。谓众生一期色身，生化之理，自幼至衰，无暂停息，运运密移，体迁无觉。经云：则汝诸行，念念不停，名为幽隐第四妄想。（一期者，从生至死也。） 〔五、颠倒妄想〕（亦名微细精想），颠倒妄想者，即识阴也。谓众生识精之湛，非真湛然，如急流水，望似恬静，其实流急，细不可见。经云：则湛了内，罔象虚无，名为第五颠倒微细精想。［出释氏要览］ 西域记云：姓所以系统百世，使不别也。佛祖统纪云：世人皆知如来为刹帝利之主种，而不知瞿昙释迦前后立姓之由。瞿昙之义有四，或云纯淑，或云地最胜，此从本德而称也；或云甘蔗，或云日种，此就本缘而言也。释迦之义有三：据德立号则曰能仁，依处称名则曰舍夷直林。然释迦立姓之由，虽因甘蔗王之四子，而实出自瞿昙也。瞿昙、释迦，称虽有异，姓即是一。或加日种、甘蔗、舍夷，列为五姓，则本末相分，源流一致。是知舍夷、释迦二姓，出自甘蔗，甘蔗出自瞿昙，其实皆刹帝利王之一姓也。（梵语刹帝利，华言田主。） 〔一、瞿昙〕，梵语瞿昙，华言纯淑，又云地最胜。谓於人类中，此族最胜故也。十二游经云：劫初有王，名大茆艹王，禅位於臣，往师瞿昙仙人修道。遂受其姓，名小瞿昙。后裔相承为姓，故云瞿昙也。 〔二、甘蔗〕，本行经云：大茆艹王（即小瞿昙）得成王仙，寿命极长。老不能行时，诸弟子出外乞食，恐师有虎狼之患，遂以艹笼盛之，悬於树上。猎人遥见，谓彼是鸟，乃射之。滴血於地，生二甘蔗，日炙开剖，一出童男，一出童女。大臣闻之，迎归王宫。养育长成，男名善生。以王种故，遂立为王，号甘蔗。后裔相承为姓，故云甘蔗也。 〔三、日种〕，谓甘蔗王，由日炙甘蔗而生，遂以日为种，故云日种。 〔四、舍夷〕，谓甘蔗王第四子，名别成。为父摈出，至雪山直树林住。其后建国，名舍夷，遂以其处为姓，故云舍夷。 〔五、释迦〕，梵语释迦，华言能仁。本行经云：甘蔗王第一妃善贤，生子名长寿；第二妃生四子，一名炬面，二名金色，三名象众，四名别成。时善贤妃欲立长寿，白王摈遣四子出国。至雪山北，住直树林中。其第四子别成为王，自立城居，以德化人，即为强国。父王追悔，遣使往召，辞过不还。父王叹曰：我子释迦。遂以德为姓，故云释迦也。［出法界次第］ 尘，即垢染之义。谓此五尘能染污真性故也。 〔一、色尘〕，谓眼所见青黄赤白及男女形貌等色，是名色尘。 〔二、声尘〕，谓耳所闻丝竹环佩之声，及男女歌咏等声，是名声尘。 〔三、香尘〕，谓鼻所嗅□檀沉水饮食，及男女身分所有香等，是名香尘。 〔四、味尘〕，谓舌所尝种种饮食肴膳美味等，是名味尘。 〔五、触尘〕，谓身所触男女身分柔软细滑，及上妙衣服等，是名触尘。［出决定藏论］ 尘即色尘，谓眼、耳、鼻、舌、身五种胜义根，及色、声、香、味、触等法。乃至禅定中所发之色识，心缘想过去未来之境，皆是尘也。以此色尘微细难见，不可分析，邻於虚空，故名邻虚。然於此极微之中，又有五种不同，非人、天之眼能见，乃慧眼等所见之色也。（胜义根者，即五根所具，能照境发识清净之色也。慧眼者，智慧之眼，即二乘所证之眼也。） 〔一、极微细〕，谓此色尘分析，至於至微至细之极，人、天之眼所不能见，是为极微细也。 〔二、色边际〕，谓此色尘分析，至於微细色相之际，人、天之眼所不能见，是为色边际也。 〔三、极略色〕，谓此细色略之至极，无可与比，人、天之眼所不能见，是为极略色也。 〔四、无方分〕，谓极微之色，无有影像，不碍方分，是为无方分也。 〔五、邻虚〕，谓诸识色及定中色，无障无碍，似於虚空，而实非虚空，故名邻虚也。［出翻译名义］ □刍，雪山香草，谓其有五种德，以喻比丘亦具此德，故称为□刍也。（梵语比丘，华言乞士。） 〔一、体性柔软〕，体性柔软者，以喻比丘能折伏身语意业之□犷也。 〔二、引蔓旁布〕，引蔓旁布者，以喻比丘传法度人延绵不绝也。 〔三、馨香远闻〕，馨香远闻者，以喻比丘戒德芬馥，为众所闻也。 〔四、能疗疼痛〕，能疗疼痛者，以喻比丘能断烦恼毒害之痛苦也。 〔五、不背日光〕，不背日光者，以喻比丘正见、思惟，常向佛日而不背也。［出四分律］ 僧只律云：有比丘久病，佛因见之，躬与阿难为其洗身及衣，又为说法。问云：汝曾看病否？答：不曾。佛言：汝既不看，谁当看汝。佛乃制戒，自今以后，令诸弟子应看病比丘。若欲供养我，应供养病人。故说瞻病有五德也。（梵语阿难，华言庆喜。） 〔一、知病人可食不可食〕，谓供给病人饮食所须，当看其可食者，则与之；不可食者，则不与也。 〔二、不恶贱病人大小便利唾吐〕，谓若看病人所有大小便利唾吐臭秽，但尽心亲近，为其洗涤，无起恶贱之心也。 〔三、有慈愍心，不为衣食〕，谓或有病比丘死，佛令常视病者，受其衣物；时有略曾瞻病者，亦取衣物，佛言：不应如是。故看病人，但当以慈愍为心，不可为衣食也。 〔四、能经理汤药物等〕，谓病人若喜服药及别所须，当如实语之，应服与服，不应服则不与也。 〔五、能为病人说法〕，谓看病之人，当为说法，能令病者□喜，亦令自己善法有所增益也。［出宗镜录］ 〔一、率尔心〕，率尔犹卒然也。谓人一念之心，初对於境，卒然任运而起，未分别善恶，是名率尔心。 〔二、寻求心〕，谓人一念之心，既对於境明了，即推寻求觅而生分别，是名寻求心。 〔三、决定心〕，谓人一念之心，於所缘境法，既能分别，则审知善恶，决定不谬，是名决定心。 〔四、染净心〕，谓人一念之心，於法既审知是善是恶，则染净自然而分，是名染净心。 〔五、等流心〕，等谓平等，流即流类。谓人一念之心，於善恶法染净既分，则各随类相续，於善法则继净想；於恶法则继染想。念念相续，前后无异，是名等流心。［出成实论］ 〔一、疑佛〕，疑佛者，谓众生心，作如是念：佛为大耶？富兰那等为大耶？由此疑念，不信佛是智人，恶口谗谤，裁断自心善根，故名心裁。（梵语富兰那，无翻，即空见外道。谓一切法无所有，如虚空不生灭也。） 〔二、疑法〕，疑法者，谓众生心，作如是念：佛法为胜耶？韦陀等法为胜耶？由此疑念，不信正法，恶口谗谤，裁断自心善根，故名心裁。（梵语韦陀，华言智论。即外道邪智之论也。） 〔三、疑僧〕，疑僧者，谓众生心，作如是念：佛之弟子为胜耶？富兰那弟子为胜耶？由此疑念，不信三宝，恶口谗谤，裁断自心善根，故名心裁。（三宝者，佛宝、法宝、僧宝也。） 〔四、疑戒〕，疑戒者，谓众生心，作如是念：佛所说戒为胜耶？鸡狗等戒为胜耶？由此疑念，不信正戒，毁破律仪，恶口谗谤，裁断自心善根，故名心裁。（鸡狗戒者，即外道所持之戒，谓如鸡独足而立，如狗□粪秽，依此而行苦行，以为持戒也。） 〔五、疑教化〕，疑教化者，谓众生心，作如是念：为佛所教化为正耶？富兰那等教化为正耶？由此疑念，不信正教，恶口谗谤，裁断自心善根，故名心裁。［出仁王护国经］ 〔一、伏忍〕，伏即隐伏，忍即忍可，又安忍也。谓地前三贤之人，未得无漏。未能证果，但有智故，能伏烦恼而不能断，故名伏忍。（三贤者，十住、十行、十回向诸菩萨也。无漏者，不漏落生死也。） 〔二、信忍〕，信者，随顺不疑也。谓初地、二地、三地菩萨，得无漏信，故名信忍。（初地即十地中初欢喜地，二地即离垢地，三地即发光地。） 〔三、顺忍〕，顺即随顺，亦从也。谓四地、五地、六地菩萨顺菩提道，趣向无生之果，故名顺忍。（四地即焰慧地，五地即难胜地，六地即现前地。） 〔四、无生忍〕，谓七地、八地、九地菩萨，妄惑已尽，了知诸法悉皆不生，故名无生忍。（七地即远行地，八地即不动地，九地即善慧地。） 〔五、寂灭忍〕，谓第十法云地，等觉菩萨，妙觉果佛，诸惑断尽，清净无为，湛然寂灭，故名寂灭忍。（等觉者，以去后佛位，犹有一等，胜前诸位，得称为觉也。妙觉者，智照圆明，不可思议也。若论四十二位，则开十住、十行、十回向、十地、等觉、妙觉，各为一位，今但论四十位，则以等觉、妙觉摄於法云地也。）［出无量寿经论］ 〔一、礼拜门〕，谓修净土之人，清净身业，面对阿弥陀如来，一心翘勤恭敬礼拜，愿生彼国，是名礼拜门。（梵语阿弥陀，华言无量寿。） 〔二、赞叹门〕，谓修净土之人，清净口业，称叹如来名号功德，光明智相，如实修行，求生彼国，是名赞叹门。 〔三、作愿门〕，谓修净土之人，清净意业，发大誓愿，如实修行奢摩他，求生彼国，是名作愿门。（梵语奢摩他，华言止，谓止息散乱之心也。） 〔四、观察门〕，谓修净土之人，用观观察则有三种：一观察彼佛国土功德庄严，二观察阿弥陀佛功德庄严，三观察彼诸菩萨功德庄严，如实修行毗婆舍那，求生彼国，是名观察门。（梵语毗婆舍那，华言观，谓观破昏暗之心也。） 〔五、回向门〕，谓修净土之人，观察一切世间苦恼众生，愿同生彼国土，所有自己功德善根，悉以回向一切众生，共证无上觉，是名回向门。［出百法论钞并毗婆沙论］ 〔一、不活畏〕，谓初学菩萨，虽行布施之行，而不能尽己所有，又恐自己不能过活，是名不活畏。 〔二、恶名畏〕，谓初学菩萨，虽欲与众生同事而摄化之，入诸酒肆等，恒惧讥谤，不得似大菩萨安行自若，是名恶名畏。（同事者，同其所作，即酒肆等事也。若大菩萨证果之后，以同事摄诸众生，逆行顺化，屠坊酒肆，无往不可，所以安行自若也。） 〔三、死畏〕，谓初学菩萨，虽欲运广大心，内外俱施，然有时施以财物，而於身命顾惜，不能自舍，是名死畏。（内外施者，内则身命等，外则财物等也。） 〔四、恶道畏〕，谓初学菩萨，惧生恶道，於不善法分别对治，令其不生，是名恶道畏。 〔五、大众威德畏〕，谓初学菩萨，或於王庭执理之处，或於善解法义人前，申宗敌论，唯恐有失，是名大众威德畏。［出华严经随疏演义钞］ 〔一、定性声闻〕，因果不易，名曰定性，闻佛声教而得觉悟名曰声闻，谓惟习声闻之因，而证声闻之果，更不进求佛道，是名定性声闻也。 〔二、定性缘觉〕，谓观因缘生灭之法，觉悟真空之理，故曰缘觉。谓唯习缘觉之因，而证缘觉之果，更不进求佛道，是名定性缘觉也。 〔三、菩萨性〕，菩萨，梵语具云菩提萨□，华言觉有情。谓菩萨悲智双运，冤亲等观，广利众生，证菩提果，是名菩萨性也。 〔四、不定性〕，谓遇缘熏习，修行不定，若近声闻而习声闻法，若近缘觉而习缘觉法，若近菩萨而习菩萨法，各随所习而成其性，是名不定性也。 〔五、无种性〕，无种者，无善种也。谓人拨无因果，不受化度，甘溺生死，不求解脱，是名无种性也。（拨者，绝也。）［出华严经疏］ 〔一、不定性半成佛〕，不定性者，根性不定也。谓若近声闻则习声闻法，若近缘觉则习缘觉法，若近菩萨则习菩萨道。习声闻、缘觉之法者，沉滞小果，不乐度生，不求佛道，故不成佛。习菩萨利生之行者，取证菩提，而得成佛，故名不定性半成佛。 〔二、无种性不成佛〕，谓无有正信善根，拨无因果，不受化度，甘溺生死，不求解脱。故名无种性不成佛。 〔三、声闻性不成佛〕，声闻者，闻佛声教而悟道之人也。谓声闻根性，惟习生灭四谛之法，而证真空涅盘之果，乐著空寂，怖畏生死，不能起行度生，进求佛道，故名声闻性不成佛。（四谛者，苦谛、集谛、灭谛、道谛也。梵语涅盘，华言灭度。） 〔四、缘觉性不成佛〕，缘觉者，由观因缘觉悟真理也。谓缘觉根性，唯观十二因缘之法，而证真空涅盘之果，固执偏空，不求佛道，故名缘觉性不成佛。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔五、菩萨性全成佛〕，菩萨，梵语具云菩提萨□，华言觉有情。谓菩萨能自觉已，复能觉诸众生也。菩萨悲智双运，冤亲等观，广集众因，证菩提果。故名菩萨性全成佛。［出天台四教仪］ 五种皆称悔者，以其皆能灭罪故也。忏悔则灭身口意所作之业，劝请则灭波旬请佛入灭之罪，随喜则灭嫉他修善之愆，回向则灭求生三界之心，发愿则灭修行退志之过也。（梵语波旬，华言恶。三界者，欲界、色界、无色界也。） 〔一、忏悔〕，忏，梵语具云忏摩，华言悔过。华梵兼举，故称忏悔。忏名修来，悔名改往。谓修将来之善果，改已往之恶因，是为忏悔。 〔二、劝请〕，劝请有二：一者谓十方世界有佛将入涅盘者，劝请住世利济众生；二者谓十方世界有佛初成正觉者，劝请转法轮度诸众生。虽不面见诸佛，而虔心劝请，以达归敬之诚，是为劝请。（梵语涅盘，华言灭度。） 〔三、随喜〕，谓随他修习善因，喜他得成善果，是为随喜。 〔四、回向〕，谓三业所修一切诸善，乃至忏悔、劝请、随喜种种功德，回施法界一切众生，同证菩提，是为回向。（三业者，身业、口业、意业也。梵语菩提，华言道。） 〔五、发愿〕，谓发誓愿，要制其心，凡所修行，期证道果。若不要心，或恐退失，所谓若不发心，万事不成。是故诸佛菩萨，莫不发诸誓愿，而成正觉，是为发愿。［出成实论］ 〔一、住处悭〕，谓有众生，心作是念：於此之处唯独我住，不容余人，是名住处悭。 〔二、家悭〕，谓有众生，心作是念：独我出入此家，不容余人；设有余人，我当於中为胜，是名家悭。 〔三、施悭〕，谓有众生，心作是念：我於此中，独得布施，勿与余人；设有余人，勿令过我，是名施悭。（过我者，谓所施过多於我也。） 〔四、称赞悭〕，谓有众生，心作是念：独称赞我，勿赞余人；设赞余人，勿令胜我，是名称赞悭。 〔五、法悭〕，谓有众生，心作是念：独我能知，诸经深义，秘惜隐藏，不为人说，是名法悭。［出华严经疏］ 不分教五意者，唐清凉国师，推原佛教有此五种意也。 〔一、理本一味，殊途同归〕，谓佛所说诸法，理本无二，随机异解，故有殊途。机见虽殊，终归一实，故不分也。 〔二、一音普应，一雨普滋〕，谓佛一音说法，平等普应，大小机器，皆得利益。如大地草木，一雨普滋，故不分也。 〔三、原佛本意，为一事故〕，谓佛本为大事因缘，出现於世，开示众生，咸得作佛。法华经云：我此九部法，随顺众生说，入大乘为本。佛意如斯，故不分也。（九部者，一契经、二重颂、三讽颂、四因缘、五本事、六本生、七希有、八譬喻、九论议也。） 〔四、随一一文，众解不同〕，谓如佛说无常法，或以生灭为无常，或以不生不灭为无常，法本是一，机解不同，故不分也。 〔五、多种说法，成枝流故〕，谓法欲灭时，有多种异说，恐混纯源之一味，成差别之枝流，故不分也。愿我来世，得菩提时，若有众生，於我法中，修行梵行；此诸众生，无量无边，一切皆得不缺减戒，具三聚戒，无有破戒起恶道者。（三聚戒者，摄律仪戒、摄善法戒、饶益有情戒也。）［出增壹阿含经］ 〔一、不杀戒〕，谓人若於彼众生，妄加杀害，而夺其命，死堕恶道；或生人中，亦寿命短促。若不作是事，名不杀戒。 〔二、不偷盗戒〕，谓人若於有主物不与而窃取之，死堕恶道；或生人中，亦受贫乏报。若不作是事，名不偷盗戒。 〔三、不邪淫戒〕，谓人若淫□无度，好犯他人妻妾，死堕恶道；或生人中，妻妾亦不贞良。若不作是事，名不邪淫戒。 〔四、不妄语戒〕，谓人若妄造虚言，隐覆实事，诳惑众听，死堕恶道；或生人中，亦口气臭恶，为人所憎。若不作是事，名不妄语戒。 〔五、不饮酒戒〕，谓人若饮酒则纵逸狂悖，昏乱愚痴，无有智慧。若不饮者，是名不饮酒戒。
谓不杀生、不偷盗、不邪淫、不妄语、不饮酒。此五戒是在家之人所持，故名在家五戒。［出仁王经疏］ 〔一、不杀配仁〕，慈爱好生曰仁，五行之木亦主於仁，仁则不杀，故以不杀配仁也。 〔二、不盗配智〕，邪正明了曰智，五行之水亦主於智，智则不盗，故以不盗配智也。 〔三、不邪淫配义〕，制事合宜曰义，五行之金亦主於义，义则不邪淫，故以不邪淫配义也。 〔四、不妄语配信〕，真实不欺曰信，五行之土亦主於信，信则不妄语，故以不妄语配信也。 〔五、不饮酒配礼〕，处事有则曰礼，五行之火亦主於礼，礼则防於过失，故以不饮酒配礼也。［出圆觉经略疏钞］ 〔一、法性土〕，谓如来清净法身所依之土，以真如为体。然此身、土、体无差别，不变不迁，离相寂灭，是名法性土。 〔二、实报土〕，谓如来圆满报身所依之土，以无漏五蕴为体。此由往昔修习十力、四无所畏等功德，成就无碍庄严境智，融泯称实，感报之所招感，是名实报土。（无漏者，不漏落生死也。五蕴者，色蕴、受蕴、想蕴、行蕴、识蕴也。十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。） 〔三、色相土〕，谓如来微尘相海身所依之土，以自行后得智为体。此由万德成就众宝庄严，周圆无际，是名色相土。（自行后得智者，谓如来自行满足，觉体圆明，后起妙用之智也。） 〔四、他受用土〕，他受用者，他机感见而受用也。谓如来他受用身所依之土，以利他后得智为体。此由修德成就，随住十地菩萨所宜变现，以大慈悲力而现大小胜劣种种净土，是名他受用土。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。菩萨，梵语具云菩提萨□，华言觉有情。） 〔五、变化土〕，改易不常为变，无而忽有为化。谓如来变化身所依之土，以利他成事智为体。此由往昔修习利他之行，故能随众生心变现净秽种种国土，是名变化土。［出法宝标目］ 摄论者，即摄大乘论也。谓收摄一切大乘圣教法门要义，集而辨之也。此论乃无著菩萨所造，天亲、无性二菩萨各作论释，申通其义。梁真谛、唐玄奘二法师翻译不同，故通名五摄论也。 〔一、无著摄论〕，谓无著菩萨造大乘摄论三卷成文，是为无著摄论。 〔二、天亲摄论〕，谓天亲菩萨因无著菩萨造大乘摄论，复造论释，申明论议，名大乘摄论释，一十五卷成文，是为天亲摄论。 〔三、无性摄论〕，谓无性菩萨因无著摄论，亦造论释，申通其义，为摄大乘论释，十卷成文，是为无性摄论。 〔四、梁摄论〕，谓梁朝真谛三藏法师译天亲所造之论释，流传此土，是为梁摄论。 〔五、唐摄论〕，谓唐朝玄奘法师译无著菩萨论，及无性菩萨所造论释，是为唐摄论。［出法界次第］ 〔一、舍支〕，离喜不悔之心为舍。谓行者欲离二禅时，以种种因缘，诃责於喜。喜既灭谢，三禅即发。若证三禅之乐，则舍二禅之喜，不生悔心，故名舍支。 〔二、念支〕，念即爱念。谓行者既发三禅之乐，乐从内起，应须爱念，乐则增长，故名念支。 〔三、慧支〕，解知之心为慧。谓行者既发三禅之乐，此乐微妙，若非善巧解慧，则不能方便长养，故名慧支。 〔四、乐支〕，怡悦之心为乐。谓行者发三禅乐已，若能善用舍、念、慧三支，将获此乐，乐则遍身，若离三禅，余地更无遍身之乐，故名乐支。 〔五、一心支〕，心与定法相应为一。谓行者受乐心息，则心与定一，澄□不动，故名一心支。［出法界次第］ 支即支分，如树之根干，是一枝条有异，禅支之义亦尔，从一定心出生五支故也。又支持之义，谓定心浅薄，易於摇动，若得觉观等法支持，则定心安隐牢固，故名支也。 〔一、觉支〕，初心在缘为觉。谓行者於定中发初禅，清净色法，触其身根，心大惊悟。尔时初觉此触，故名觉支。 〔二、观支〕，细心分别为观。谓行者既证初禅，即以细心分别禅中诸妙功德，境界分明，故名观支。 〔三、喜支〕，欣庆之心为喜。谓行者获得初禅天定，利益甚多，如是思惟，□喜无量，故名喜支。 〔四、乐支〕，怡悦之心为乐。谓行者喜心既息，则恬然静虑，受禅之乐，故名乐支。 〔五、一心支〕，心与定法相应为一。谓行者初证禅时，心依觉观喜乐之法，故有细微散乱，若喜乐心息，自然心与定一，故名一心支。［出华严经疏］ 齐朝隐士刘虬，以如来所说一代圣教，始自成道，终至涅盘，亦约其渐顿浅深次第，立为五教，故名刘虬五教。（梵语涅盘，华言灭度。） 〔一、人天教〕，谓如来始初成道，先为提谓长者，说人天戒善，乃是因缘果报，实有之法，是名人天教。 〔二、有相教〕，谓如来说阿含经时，广制众戒，皆是因果实有之法，小乘之人，持之而得道果，是名有相教。 〔三、无相教〕，谓如来说四阿含经后，谈般若空慧法门，空诸有相，为令小乘之人解空得道，是名无相教。（四阿含者，长阿含、中阿含、增壹阿含、杂阿含也。） 〔四、同归教〕，谓如来於般若之后，涅盘之前，说法华经以会三归一，万善悉向菩提，是名同归教。（会三归一者，会声闻乘、缘觉乘、菩萨乘，同归佛乘也。梵语菩提，华言道。） 〔五、常住教〕，谓如来说涅盘经，明一切众生皆有佛性，一阐提辈皆得作佛，广谈佛性，剩演圆常，是名常住教。（梵语一阐提，华言信不具。）［出华严经疏并演义钞］ 上元道场寺僧慧观，以如来所说一代圣教，约施化次第而立此五种之教，是为慧观五教也。 〔一、有相教〕，谓如来於十二年前，广制众戒，皆是因果实有之法，小乘於此得道，是名有相教。（十二年前者，即说阿含等经之时也。） 〔二、无相教〕，谓如来说四阿含经后，即说般若空慧法门，空诸有相。小乘解空得道，是名无相教。（梵语般若，华言智慧。） 〔三、抑扬教〕，谓如来说净名、思益等经，抑挫小果声闻，褒扬大乘菩萨，是名抑扬教。 〔四、同归教〕，谓如来说般若之后，涅盘之前，说法华经以会三归一，万善悉向菩提，是名同归教。（会三归一者，会合声闻、缘觉、菩萨三乘而归於一佛乘也。梵语菩提，华言道。） 〔五、常住教〕，谓如来说涅盘经，明一切众生皆有佛性，一阐提辈皆得作佛，广谈佛性，剩演圆常，是名常住教。（阐提，梵语具云一阐提，华言信不具。）［出华严经疏］ 波颇，梵语具云波颇蜜多，华言明支，中天竺三藏沙门也。唐贞观年间，於大兴善寺，译星陀罗尼经等。以如来所说诸经圣教，约其义趣浅深不同，令众生修行有序，而立五教，故名波颇五教。（中天竺，即西土之国名也。三藏者，经藏、律藏、论藏也。梵语沙门，华言勤息。） 〔一、四谛教〕，谓佛於阿含经说苦、集、灭、道四谛之法，为令声闻之人修此而悟真空涅盘之理，是名四谛教。（梵语涅盘，华言灭度。） 〔二、无相教〕，谓佛於般若经中，说诸空慧法门，空诸有相，为令二乘悟大乘法空，是名无相教。（二乘者，声闻乘、缘觉乘也。） 〔三、观行教〕，谓佛於华严经中，说诸观行法门，行列排布，种种修因证果之理，为令众生观察修行，是名观行教。 〔四、安乐教〕，谓佛於涅盘经中，说常乐我净四德，常住寂灭之理，为令众生得大安乐，是名安乐教。 〔五、守护教〕，谓佛於大集经中，说守护正法，为令众生保持不失，是名守护教。［出华严经疏］ 贤首国师，唐则天时，於王宫讲华严经，感五云凝空，四华垂地，因赐以贤首之号。师以如来所说之法，而有浅深不同，乃约义立此五种之教。以华严一经，是佛称性宣扬圆融法界之性，判为一乘圆教。余经律论，判属小、始、终、顿四教，故名贤首五教。（五云者，五色之云也。四华者，四色之华也。） 〔一、小教〕，此教以随机故，但说人空，不明法空。纵少说法空，亦不明显。但依六识、三毒建立染净根本，未尽法源，唯论小乘，名为小教。（六识者，眼识、耳识、鼻识、舌识、身识、意识也。三毒者，贪毒、□毒、痴毒也。） 〔二、始教〕（亦名分教），此教未尽大乘法理，名之为始。不言定性声闻，无性阐提作佛，故亦名分。於中广说法相，少说法性，决择分明，是大乘之初，名为始教。（定性声闻者，其性决定不乐大乘也。阐提，梵语具云一阐提，华言信不具。） 〔三、终教〕（亦名实教），此教言定性声闻，无性阐提，悉当成佛，方尽大乘至极之说，名之为终，以称实理，亦名为实。於中少说法相，多说法性，虽说法相，亦会归性，是大乘之终极，名为终教。 〔四、顿教〕，此教明一念不生，即名为佛。不依地位渐次而说，名之为顿。於中不说法相，唯明真性，一切所有，唯是妄想；一切法界，唯是绝言，名为顿教。 〔五、圆教〕，此教所说，唯是无尽法界，性海圆融，缘起无碍，相即相入，如帝网珠，重重无尽，於中明一位即一切位，一切位即一位，故十信满心，即成正觉，名为圆教。（帝网珠者，谓帝释殿前千珠宝网，光相交映，互摄无碍也。十信者，信心、念心、精进心、慧心、定心、不退心、护法心、回向心、戒心、愿心也。）［出华严一乘教义分齐章］ 五教者，即小、始、终、顿、圆也。佛身即如来之身也。如来之身，遍一切处，本无大小形量，但为众生根器利钝不同，故曲垂方便，演说种种法门，示现种种身相。即有五教佛身之异也。 〔一、小教丈六金身〕，谓如来示现降生出家成道，於鹿野苑说四谛生灭之法，专化二乘。而二乘但见丈六金身，故名小教丈六金身也。（四谛者，苦谛、集谛、灭谛、道谛也。二乘者，声闻乘、缘觉乘也。） 〔二、始教千百亿化身〕，谓如来次说大乘之法，广谈法相，於千百亿世界中，示现种种色身，正化菩萨，兼化二乘。以众生所见各各不同，故名始教千百亿化身也。（菩萨，梵语具云菩提萨□，华言觉有情。） 〔三、终教丈六即真身〕，谓如来次说大乘终极之理，会一切法咸归实性，二乘、阐提悉得成佛，机缘既熟，所见如来丈六之身，即是真常之体，故名终教丈六即真身也。（阐提，梵语具云一阐提，华言信不具。） 〔四、顿教丈六即法身〕，谓如来不从渐次，唯谈圆顿之理，空有两亡，色心无碍，大乘菩萨了一切法无非法身，故名顿教丈六即法身也。 〔五、圆教具足十身〕，谓如来称性宣扬圆融法界之理，法法互融，尘尘无碍，统诸教差别之身，全法界平等之体。菩提、愿、智等身，无不具足，故名圆教具足十身也。（梵语菩提，华言道。十身者，菩提身、愿身、化身、力持身、相好庄严身、威势身、意生身、福德身、法身、智身也。）［出华严孔目］ 〔一、自性乱〕，自性散乱者，谓五识不守自性，随逐外境，念念变易也。（五识者，眼识、耳识、鼻识、舌识、身识也。） 〔二、外散乱〕，外散乱者，谓意根驰动，随逐外尘，起种种分别也。 〔三、内散乱〕，内散乱者，谓心生高下，念念迁流不定也。 〔四、□重散乱〕，□重散乱者，谓计我、我所等□重之法，不得解脱也。（计我者，谓於色身之中，妄计为我也。我所者，色身及财宅眷属也。） 〔五、思惟散乱〕，思惟散乱者，谓弃舍大乘，忆念小乘，不得寂静也。［出地藏经］ 五无间狱者，谓法界有情众生，随所造业，受此苦报，无间断也。 〔一、趣果无间〕，趣即向也，谓诸有情，不问男子、女人、老、幼、贵、贱及天、龙、神、鬼，罪业所感，悉同受之，故名趣果无间。 〔二、受苦无间〕，谓诸有情，於剑树刀山，镬汤□炭，洋铜铁汁，备受诸苦，无有休歇，故名受苦无间。 〔三、时无间〕，谓诸有情，堕此地狱，历劫受罪，无时间歇，故名时无间。 〔四、命无间〕，谓诸有情，堕此地狱，从初入时，至百千万劫，一日一夜，万死万生，受苦无间，故名命无间。 〔五、形无间〕，谓此地狱，纵广八万由旬，一切有情，於中受苦，一人亦满，多人亦满，故名形无间。（梵语由旬，华言限量。）五日出时，四大海水，纵广七千由旬，亦皆竭尽。长阿含经云：五日出已，其后海水转减，犹如春雨后牛迹中水，遂至涸尽，不渍人物也。［出天台四教仪］ 天台五时者，乃天台智者大师以如来所说一代圣教，判为五时也。谓如来成道，最初为大菩萨说华严经。次於鹿苑，为接引二乘，说四阿含等经。次於方等，说楞伽等诸大乘经，令诸二乘耻小乘，而慕大法。次说般若经，遣除二乘执情。后说法华、涅盘二经，开示众生，咸得作佛。故为五时也。（天台，山名。智者大师，乃隋炀帝所赐之号，讳智□。以栖身入寂於天台山，遂以此处命其名也。二乘者，声闻乘、缘觉乘也。四阿含者，增一阿含、中阿含、长阿含、杂阿含也。） 〔一、华严时〕，华严，经名也。时者，谓初说此经，如日照高山之时也。盖如来初为大乘根熟者，首谈此经。唯是无尽法界，性海圆融，空有齐彰，色心俱入；湛森罗於海印，现刹土於毫端。但化大乘菩萨，是名华严时也。（海印者，即三昧之名。喻佛智也。谓如来之智，鉴照诸法，如海能现万像也。刹，梵语具云刹摩，华言土田，此云刹土者，华梵兼举也。） 〔二、鹿苑时〕，鹿苑即鹿野苑，是如来说阿含经之处也。时者，谓次说此经，如日照幽谷之时也。盖如来为小乘，於前大法，不见不闻，犹如聋瞽，於是寝大化而施小化。故於鹿苑之中，说四谛法，演四阿含等经，是名鹿苑时也。（四谛者，苦谛、集谛、灭谛、道谛也。） 〔三、方等时〕，众机普被曰方，四教并谈曰等。时者，谓次说方等诸经，如日照平地之时也。盖由前鹿苑中说小乘法，二乘之人，得少为足，便谓究竟，故假维摩居士以呵斥之，使其耻小慕大。故说维摩、楞伽等经，是名方等时也。（四教者，藏教、通教、别教、圆教也。） 〔四、般若时〕，梵语般若，华言智慧，经名也。时者，谓次说此经，如日照禺中之时也。盖由小乘既被弹呵，回心向大，然其执情未能顿泯，由是广谈般若空慧之法而淘汰之，是名般若时也。（禺中时，巳时也。） 〔五、法华涅盘时〕，法华、涅盘，二经名也。时者，谓正说此经，如日轮当午之时也。盖如来於前四时，调机纯熟，故於灵山会上，称性而谈，令其会权归实，了妄即真，演长远之寿量，显至道之幽微，上中下根，咸蒙授记。此法华一经所以说也。犹有余机未尽，故说涅盘一经，而捃拾之，是名法华、涅盘时也。（捃拾者，即收拾遗余之意也。）［出华严经疏钞］ 〔一、声明〕，声，即声教；明，即明了。谓世间文章算数建立之法，皆悉明了通达，故曰声明。 〔二、因明〕，因，即万法生起之因。谓世间种种言论，及图书印玺，地水火风万法之因，皆悉明了通达，故曰因明。 〔三、医方明〕，医方，即医治之方法也。谓世间种种病患或癫痫蛊毒，四大不调，鬼神咒诅，寒热诸病，皆悉晓了其因，通达对治，故曰医方明。（四大者，地大、水大、火大、风大也。） 〔四、工巧明〕，工，即工业；巧，即巧妙。谓世间文词赞咏，乃至营造城邑，农田商贾，种种音乐，卜算天文地理，一切工业巧妙，皆悉明了通达，故曰工巧明。 〔五、内明〕，内，即佛法内教也。谓以持戒治破戒，以禅定治散乱，以智慧治愚痴，乃至种种染净邪正、生死涅盘对治之法，皆悉明了通达，故曰内明。（梵语涅盘，华言灭度。）天帝释以大宝镜从正月照南赡部洲，二月照西瞿耶尼，三月照北郁单越，四月照东弗于逮。至五月，复照此洲，而察人之善恶也。北方毗沙门天王巡察四洲，五月至南洲，亦如镜之所照。故此洲之人，宜於此月食素持斋修善也。（梵语瞿耶尼，华言牛货。梵语郁单越，华言胜处。梵语弗于逮，华言胜。）［出翻译名义］ 律戒比丘不□生物，谓如枣杏等果，必以火熟之方食。肤壳之果，须以刀去其皮然后食。故说此五果之名也。（梵语比丘，华言乞士。） 〔一、核果〕，核果者，谓枣杏等是也。 〔二、肤果〕，肤果者，谓梨柰等是也。 〔三、壳果〕，壳果者，谓椰子、胡桃、石榴等是也。 〔四、果〕，果者，谓松柏等子是也。 〔五、角果〕，角果者，谓大小诸豆等是也。［出华严经疏并演义钞］ 谓以十二因缘分为三世因果。无明与行二者，是过去之因；爱、取、有三者，是现在之因；生、老死二者，是未来之果；识与名色、六入、触、受五者，是现在五阴之身，故名现在五果也。（五阴者，色阴、受阴、想阴、行阴、识阴也。） 〔一、识〕，识者，谓初入胎，阿赖耶现行之识种也。以由过去无明业行为因，而此识与父母三缘和合，乃有色身增长，是为胎中现在果也。（梵语阿赖耶，华言藏识。） 〔二、名色〕，色即识心，色即羯逻蓝也。此之名色，是胎中初七日之形位，诸根未成之称，即五蕴肉团之体，是为胎中现在果也。（梵语羯逻蓝，华言凝滑。五蕴者，色蕴、受蕴、想蕴、行蕴、识蕴也。） 〔三、六入〕，六入者，即六根也。谓四七日后，六根渐渐增长，满足此之六根，能入诸尘，故名为入，是为胎中现在果也。（六根者，眼根、耳根、鼻根、舌根、身根、意根也。） 〔四、触〕，谓六根成就，十月满足，而出於胎。身根触风而知寒热，故名为触，是为出胎现在果也。 〔五、受〕，谓出胎之后，诸根领纳前境好恶等事，故名为受，是为出胎现在果也。五果即辟支佛也。谓永断三界贪欲□恚愚痴之惑，而得此果，过十千劫，当得无上正等菩提，是名五果回心。（辟支，梵语具云辟支迦罗，华言缘觉。）［出涅盘经］ 五果，须陀洹、斯陀含、阿那含、阿罗汉、辟支佛所证之果也，谓此五人，经劫不等，断尽烦恼，回心向大，证取菩提，故名五果回心。（劫，梵语具云劫波，华言分别时节。梵语菩提，华言道。） 〔初果八万劫回心〕，初果即须陀洹也。谓断三结之惑，而得此果。超四恶趣，於人天中七返受生，方断诸苦，入於涅盘，过八万劫，当得无上正等菩提，是名初果回心。（梵语须陀洹，华言预流，谓出凡流而预圣流也。三结者，身见、戒取、疑，即三界见惑也。四恶趣者，修罗趣、饿鬼趣、畜生趣、地狱趣也。七返者，天上人间，共七番也。梵语涅盘，华言灭度。） 〔二果六万劫回心〕，二果即斯陀含也。谓断欲界六品思惑，而得此果，於天人中一番受生，方断诸苦，入於涅盘，过六万劫，当得无上正等菩提，是名二果回心。（梵语斯陀含，华言一往来，谓一生天上，一生人间，得证涅盘也。六品思惑者，眼、耳、鼻、舌、身五根对色、声、香、味、触五尘而起贪爱之心曰思。此惑有九品，今云六品者，谓断九品中前之六品也。） 〔三果四万劫回心〕，三果即阿那含也。谓断五下分结，而得此果，更不受生，过四万劫，当得无上正等菩提，是名三果回心。（梵语阿那含，华言不来。谓不来欲界受生也。五下分结者，即欲界贪、□、身见、戒取、疑也。） 〔四果二万劫回心〕，四果即阿罗汉也。谓永断三界贪欲□恚愚痴之惑，而得此果，过二万劫，当得无上正等菩提，是名四果回心。（梵语阿罗汉，华言无生。谓断见、思惑尽，更不受三界生也。） 〔五果十千劫回心〕，五果即辟支佛也。谓永断三界贪欲□恚愚痴之惑，而得此果，过十千劫，当得无上正等菩提，是名五果回心。（辟支，梵语具云辟支迦罗，华言缘觉。）［出法界次第］ 谓修行之人修四念处观，虽善萌微发，根犹未生，根未生故，善萌易坏。今修五法，使善根生，故以根为名也。（四念处者，一观身不净、二观受是苦、三观心无常、四观法无我也。） 〔一、信根〕，谓信於正道及助道法，则能出生一切无漏禅定解脱，是名信根。（正道者，即四念处观也。助道者，即五停心之观也。无漏者，因修禅定不落生死也。） 〔二、精进根〕，谓既信四念处正观及诸助道善法，倍策精进，勤求不息，是名精进根。 〔三、念根〕，谓但念正道及诸助道，一心观想，不令邪妄得入，是名念根。 〔四、定根〕，谓摄心正道及诸助道，一心寂定，相应不散，是名定根。 〔五、慧根〕，谓四念处之慧，为定法所摄，内性自照，不从他知，是名慧根。
根即能生之义，谓此五根，能生一切善法也。一、信根，谓信於正道也。二、精进根，谓修正法无间无杂也。三、念根，谓於正法记忆不忘也。四、定根，谓摄心不散也。五、慧根，谓於诸法观照明了也。五根，眼耳鼻舌身也。身患者，四体卒痛，百节酸疼。舌患者，或疮或硬，饮食失味。鼻患者，鼻常□塞，及流浓涕。耳患者，或痛或聋，或嘈嘈然作声。眼患者，或赤或疼，昏花翳暗，是为五根中患相。（□，乌贡切。）［出华严经随疏演义钞］ 〔一、热气多见火〕，谓如人钻木得火，复理火事，以暖相分多，暖想即生，故梦於火，是则热气多而见火也。 〔二、冷气多见水〕，谓如人凿井得水，复理水事，以冷相分多，冷想即生，故梦於水，是则冷气多而见水也。 〔三、风气多见飞坠〕，谓如人乘风登高，运转初息，以动相分多，动想即生，故梦飞坠，是则风气多而见飞坠也。 〔四、闻见多熟境〕，谓如人坐禅诵经调练身心，以惯习分多，所习之想即生，故梦熟境，是则闻见多而见熟境也。 〔五、天神与心灵所感〕，谓如人平昔向善，喜奉神天，以敬奉故，念想不忘，故梦天神，是则天神与心灵所感也。［出天台四教仪集注］ 止观云：五尘非欲，而其中有味，能起行人须欲之心，故言五欲常能牵人，入诸魔境故也。（五尘者，色尘、声尘、香尘、味尘、触尘也。） 〔一、色欲〕，谓男女形貌端庄，及世间宝物玄黄朱紫种种妙色，能令众生乐著无厌，故名色欲。 〔二、声欲〕，谓丝竹环佩之声，及男女歌咏等声，能令众生乐著无□，故名声欲。 〔三、香欲〕，谓男女身香，及世间一切诸香，能令众生乐著无□，故名香欲。 〔四、味欲〕，谓种种饮食肴膳等美味，能令众生乐著无厌，故名味欲。 〔五、触欲〕，谓男女身分柔软细滑，寒时体温，热时体凉，及衣服等种种好触，能令众生乐著无厌，是名触欲。
［出华严经随疏演义钞］ 〔一、财欲〕，财即世间一切赀财也。谓人以财物为养己之资，故至贪求，恋著不舍，是为财欲。 〔二、色欲〕，色即世间青黄赤白及男女等色也。谓人以色悦情适意，故至贪求恋著，不能出离三界，是为色欲。（三界者，欲界、色界、无色界也。） 〔三、饮食欲〕，饮食即世间肴膳众味也。谓人必假饮食资身活命，故至贪求乐著无厌，是为饮食欲。 〔四、名欲〕，名即世间之声名也。谓人因声名能显亲荣己，故至贪求乐著，而不知止，是为名欲。 〔五、睡眠欲〕，睡眠即情识昏昧而睡眠也。谓人之睡眠，亦有时节，若怠惰放纵，乐著无厌，是为睡眠欲。谓诸凡夫贪著色声香味触五欲之境，沉溺污秽，如在淤泥，自非身心清净，则不能受法，是故不为转法轮也。［出楞伽经］ 〔一、名〕，名即假名也。谓一切圣凡，情与无情，若根若尘，各有自相，逐体称呼，是为名也。（根者，眼耳鼻舌身意六根也。尘者，色声香味触法六尘也。） 〔二、相〕，相即色相也。谓三界一切品类，洪纤妍丑，情与无情，及根尘诸法，各有形状，是为相也。（三界者，欲界、色界、无色界也。） 〔三、妄想〕，妄想者，分别虚妄之念也。谓由前名、相二法，起分别心；认假名为自己，执幻相为本身，则有心、心数法，种种攀缘，是为妄想也。（心即心王，心数法即受想行等法也。） 〔四、正智〕，正智者，如来明了正见之智也。谓了前诸法如幻如化，非断非常，超过一切凡夫小乘偏邪异见，是为正智也。 〔五、如如〕，如如者，不变不异，真如之理也。谓由前正智，观察名相，皆悉如幻，非有非无，名相本空，即真如理。理因智明，智因理发；以智如理，以理如智；是为如如也。［出难提释经］ 经云：佛於俱舍犁国坐夏将竟，难提以久不见佛，特往瞻礼。佛告难提云：汝若见我，若不见我，常当行内五法。然此五法，亦名内五事。皆称内者，以此五法皆从心发故也。 〔一、舍不信意〕，谓佛弟子当於如来之法，常存正信之意，则无量法门，皆可从此而入，所谓信者道之源、功德之母也。设有不信之意，悉当除去，是为舍不信意。 〔二、舍不净行〕，谓佛弟子当受持如来戒法，常令三业清净，则一切烦恼不能染污。设有不净之行，悉当除去，是为舍不净行。（三业者，身业、口业、意业也。） 〔三、舍悭贪心〕，谓佛弟子当以财法广施於人，盖财以资人之生，法以资人慧命，於此二者，时常乐行，则能饶益一切。设有悭贪之心，悉当除去，是为舍悭贪心。 〔四、舍愚痴心〕，谓佛弟子当以智慧之心照了诸法，通达无碍，不为惑业之所覆蔽；设有愚痴之心，悉当除去，是为舍愚痴心。 〔五、莫乐不闻〕，诸佛弟子常当亲近善友，於诸法要广学多闻，究明其义。设若远离知识，则独学寡闻，无所开悟，而於诸行不能进修，是为莫乐不闻。［出圆觉略疏钞］ 忏，梵语具云忏摩，华言悔过。今云忏悔者，华梵兼称也。谓比丘有罪，须请大比丘为证，具此五法而行忏悔也。（梵语比丘，华言乞士。大比丘即上座也。） 〔一、袒右肩〕，谓行忏悔时，须著袈裟，当袒右肩，以便执侍作务使令也。 〔二、右膝著地〕，谓行忏悔时，当右膝著地，以显翘勤恳切之诚也。 〔三、合掌〕，谓行忏悔时，须合掌当胸，以表诚心之不乱也。 〔四、礼足〕，谓行忏悔时，当顶礼大比丘足，以见卑下至敬之礼也。 〔五、说罪名〕，谓行忏悔时，当说自身所犯罪名，或得僧残罪，或波逸提罪之类，对众发露，不得覆藏也。（僧残罪者，如人被斫，犹有咽喉，故名为残。若犯此罪僧，作法除故也。梵语波逸提，华言堕，谓死堕地狱也。）［出十诵律］ 〔一、尊重正教〕，谓诸比丘，唯依正教进修，远离小乘及诸外道偏邪之说，是故能令正法不灭。（梵语比丘，华言乞士。） 〔二、止息嗔恶〕，谓诸比丘，常行忍辱，不生□恚。德誉远闻，令人归仰，是故能令正法不灭。 〔三、敬事上座〕，谓诸比丘，於大德之人，居上座者，恭敬顺事，勤求法要，是故能令正法不灭。 〔四、爱乐正法〕，谓诸比丘，於上座所，闻说妙法，深生爱乐，欢喜奉行，是故能令正法不灭。 〔五、善诲初习〕，谓诸比丘，於大乘法，方便演说，令初心习学之人，有所依凭，进修於道，是故能令正法不灭。［旧名入众五心，出四分僧羯磨］ 〔一、修慈愍物〕，谓比丘入大众中，应修慈心，怜愍於物，严净律仪，整束身心，精勤学道，是为修慈愍物。（梵语比丘，华言乞士。） 〔二、谦下自卑〕，谓比丘入大众中，常用谦和，永绝□慢，应自卑下，如拭尘巾，是为谦下自卑。 〔三、善知坐处〕，谓比丘入大众中，动止有时，若见上座，不应安坐，若见下座，不应起立，是为善知坐处。（上座者，谓戒腊在前，道德闻达之比丘也。） 〔四、说於法语〕，谓比丘入於大众中，不宜杂说论世俗事，若自说法，若请人说法，是为说於法语。 〔五、见过默然〕，谓比丘入大众中，若见僧中有不如理之事，若便言说，恐致别异，故当安忍，默而不言，是为见过默然。［出四分律］ 谓比丘当深信因果，常生惭愧，戒行精进，法义无忘，方堪授人戒法。若不能如是者，则不可也。（梵语比丘，华言乞士。） 〔一、无信〕，信为万善之本，众德之基，比丘若不具足正信，则於戒法自必不能持守，何况为师而授人戒也。 〔二、无惭〕，惭谓惭耻。比丘之心，若无惭耻，自必肆情纵欲，戒行有亏，故不可为师而授人戒也。 〔三、无愧〕，愧谓羞愧，比丘之心，若无羞愧，自必毁犯戒法，不能悔过，故不可为师而授人戒也。 〔四、懒□〕，谓比丘懒□恣纵，则自於戒律必不能坚守，何况为师而授人戒也。 〔五、多忘〕，谓比丘於诸法义，不能强记，心多忘失，则自於戒检必有所遗，故不可为师而授人戒也。［出涅盘经］ 〔一、乐在外道出家〕，谓人之出家，当从正法修习善业成菩提果，若从外道，则增诸邪见，作不善业，而菩提之心未有不退失者矣。（梵语菩提，华言道。） 〔二、不修大慈之心〕，谓修菩萨行者，当以平等大慈之心，爱念一切众生与其清净法乐，然后得成菩提之果。若非此行，而菩提之心未有不退失者矣。 〔三、好求法师过罪〕，谓修菩萨行者，奉承师长如事父母，听受其教，则菩提之果可成，若窥伺以求其过，则不惟无听受之诚，且亏事师之道，而菩提之心未有不退失者矣。 〔四、常乐处在生死〕，谓修菩萨行者，当勤精进，以求出离，则菩提之果可成。若耽著五欲，造诸恶业，於诸生死心无厌离，而菩提之心未有不退失者矣。（五欲者，色欲、声欲、香欲、味欲、触欲也。） 〔五、不喜读诵经典〕，谓修菩萨行者，当信受如来所说经典，诚心读诵，求其妙义，依解进修，成菩提果。若不喜乐受持读诵，则所修之行，无所依据，而菩提之心，未有不退失者矣。［出法苑珠林］ 〔一、众生浊〕，谓众生多诸弊恶，不孝敬父母尊长，不畏恶业果报，不作功德，不修斋法，是名众生浊。 〔二、见浊〕，谓正法已灭，像法渐起，邪法转生，邪见增盛，不修善道，是名见浊。 〔三、烦恼浊〕，谓众生多诸爱欲、悭贪、斗诤、谄曲、虚诳，摄受邪法，恼乱心神，是名烦恼浊。 〔四、命浊〕，谓往古世时，人寿八万四千岁，今时人寿转减，百岁者稀。以恶业增故，寿数短促，是名命浊。 〔五、劫浊〕，劫，梵语具云劫波，华言分别时节。谓减劫中，人寿减至三十岁时，饥馑灾起。减至二十岁时，疾疫灾起。减至一十岁时，刀兵灾起。世界众生，无不被害，是名劫浊。［出天台四教义集注］ 〔一、地居二天，形交成淫〕，谓四天王天居须弥山腹，忉利天居须弥山顶，故名地居。此之二天，男女和合，与世无异也。（四天王者，东方持国天王、南方增长天王、西方广目天王、北方多闻天王也。梵语须弥，华言妙高。梵语忉利，华言三十三。） 〔二、夜摩天勾抱成淫〕，梵语夜摩，华言善时分。此天於诸欲境知时分，故不以形交，但勾抱也。 〔三、兜率天执手成淫〕，梵语兜率，华言知足。此天於诸欲境知止足，故而不勾抱，但执手也。 〔四、化乐天对笑成淫〕，谓此天欲心微薄，亦不执手，但对笑也。 〔五、他化天相视成淫〕，谓此天欲念渐尽，亦不对笑，但相视也。［出毗尼母律］ 五百年者，像法后、末法初之五百年也。此五百年中，比丘虽云无修无证，亦有解脱、禅定、持戒、多闻、布施者。佛知其法渐衰，故说其次第也。（梵语比丘，华言乞士。） 〔第一一百年，得坚固解脱〕，谓此一百年中，比丘唯务智理，说法利生，悟明大乘，解脱自在，坚固不变也。（智理者，以智慧照了於理也。） 〔第二一百年，得坚固定〕，谓此一百年中，比丘乐修禅定，顿息外缘，悟明自心，得证道果，坚固不变也。 〔第三一百年，得坚固持戒〕，谓此一百年中，比丘少习禅定，惟乐持戒，不犯律仪，无诸放逸，坚固不变也。 〔第四一百年，得坚固多闻〕，谓此一百年中，比丘於禅定戒律，不勤修习，唯乐博览群典，多闻解义，坚固不变也。 〔第五一百年，得坚固布施〕，谓此一百年中，比丘不修戒定，虽有修持，少证道果，但习善缘，多行布施，坚固不变也。［出法界次第］ 盖即盖覆之义。谓诸众生，由此贪等五惑，盖覆心识，而於正道不能明了，沉滞三界，不能出离也。（三界者，欲界、色界、无色界也。） 〔一、贪欲盖〕，贪欲者，引取无厌曰贪，希须乐慕为欲。谓诸众生贪爱世间男女色声香味触法，及财宝等物，无有厌足，以此贪欲盖覆心识，禅定、善法不能发生，沉滞三界，不得出离，故名盖也。 〔二、□恚盖〕，□恚者，即忿怒之心也。谓诸众生，或於违情境上，或追忆他人恼我，及恼我亲，而生忿怒。以此□恚，盖覆心识，禅定、善法不能发生，沉滞三界，不得出离，故名盖也。 〔三、睡眠盖〕，睡眠者，意识□熟曰睡，五情暗冥曰眠。谓诸众生，以此睡眠盖覆心识，禅定、善法不能发生，沉滞三界，无有出期，故名盖也。（五情者，即眼、耳、鼻、舌、身，五根也。） 〔四、掉悔盖〕，掉悔者，掉动也，身无故游行为掉；掉己思惟，心中忧恼为悔。谓诸众生，以此掉悔盖覆心识，禅定、善法不能发生，沉滞三界，无有出期，故名盖也。 〔五、疑盖〕，疑者，犹豫不决之义。即痴惑也。谓诸众生，无明暗钝，不别真伪，犹豫之心常无决断，以此疑惑盖覆心识，禅定、善法不能发生，沉滞三界，无有出期，故名盖也。［出菩萨善戒经］ 忍即安忍，菩萨为化度一切众生，而诸众生虽以种种诸恶加我，悉无□恨，故有五种相也。 〔一、众生相〕，菩萨若被他人打骂，即观宿世流转生死之时，一切众生皆我父母师长，当生恭敬；由此观故，灭怨憎相，生亲友相，如是修於慈忍，成就众生，是为众生相。 〔二、法相〕，菩萨修慈忍时，谛观世间一切诸法，皆即法界真实之理，无取无舍，无□无喜，平等一相；由是观故，灭众生相，成就法相，是为法相。 〔三、无常相〕，菩萨修慈忍时，思惟一切众生，及诸万物，皆悉无常；谁是骂者，谁是受者，言语性空，刹那不住，由是观故，破於常相，成就忍心，是为无常相。（梵语刹那，华言一念。） 〔四、苦相〕，菩萨修慈忍时，观察众生，皆有生死之苦，若遭其辱，不应□恚，当救彼苦；我若□恚，其苦转增，由能修忍，断诸苦恼，成无上道，是为苦相。 〔五、无我、我所相〕，我，主宰之义，即众生所执之假名也。我所，即五阴之身。菩萨以智慧观察四大本空，五阴非有，则我及我所，俱不可得，是为无我、我所相。（五阴者，色阴、受阴、想阴、行阴、识阴也。四大者，地大、水大、火大、风大也。）［出华严经随疏演义钞］ 〔一、寄位修行相〕，谓善财初见文殊，寄十信之位，智明生信，发菩提心，依此而起净行，参诸善友，修远离法，见诸法空，顿圆自性，发足南行，顺智光明，是名寄位修行相。（文殊，梵语具云文殊师利，华言妙德。十信者，信心、念心、精进心、慧心、定心、不退心、护法心、回向心、戒心、愿心也。） 〔二、会缘入实相〕，缘即一切事法也，实即一真之理也。谓善财见摩耶至弥勒善知识，寄等觉之位，现大愿身，等於虚空，一切众生，三世诸佛，而各住自法，安住不动，不余本量，会众事缘，归於实理，是名会缘入实相。（摩耶，梵语具云摩诃摩耶，华言大术。梵语弥勒，华言慈氏，三世者，过去、现在、未来也。不余本量者，本体之量广大无外，一切含摄，而无所遗余也。） 〔三、摄德成因相〕，德即果德，因即修因。谓善财见德云至瞿波，寄三贤十圣之位，显不可思议，摄三世圣贤事行之德，成一念悉具之因，是名摄德成因相。（梵语瞿波，华言女。三贤者，即十住、十行、十回向诸位菩萨也。十圣者，即十地菩萨也。） 〔四、智照无二相〕，智即实智，照即照了。谓善财初见文殊，后历百一十城，参诸善知识，信自己心，一切善法悉得成就。复见文殊，不异初心，智与理冥，始终不二，是名智照无二相。 〔五、显因广大相〕，谓善财见普贤菩萨，在如来前，於一一毛孔中，现无边光明云，即摩顶言，我、法海中微尘诸法一文一句，未有不是舍转轮王位而求得者。善财住自位已，与诸佛所证同等，是名显因广大相。［出大智度论］ 眼，即照烛之义。瑜伽师地论云：能观众色，故名为眼。眼是总名，从用分别，则有五种。 〔一、肉眼〕，肉眼者，假父母气血所成也。即人中能见之眼，见近不见远，见前不见后，见内不见外，见昼不见夜，见上不见下，因有色质障碍故也。 〔二、天眼〕，天眼者，谓诸天因修禅定而得也。此眼远近前后内外昼夜上下皆悉能见，以无色质障碍故也。 〔三、慧眼〕，慧眼者，谓二乘之人，以所得慧眼，观一切法皆空，不见有众生相，及灭一切异相，舍离诸著，不受一切法也。（二乘者，声闻乘、缘觉乘也。） 〔四、法眼〕，法眼者，菩萨为度众生，以清净法眼遍观一切诸法，能知能行，谓因行是法，得证是道，亦知一切众生种种方便门，令修令证也。 〔五、佛眼〕，佛眼者，谓具前四眼之用，无不见知。如人见极远处，佛见则为至近。人见幽暗处，佛见则为显明。乃至无事不见，无事不知，无事不闻，闻见互用，无所思惟，一切皆见也。五根，即眼耳鼻舌身，谓之知者，以此五种，皆有知觉故也。因五大而成，故云从五大生五知根。［出菩萨处胎经］ 神名天心，通名慧性。天然之心，彻照无碍，故名神通。经云：妙胜菩萨白佛言：世尊！菩萨修习何法，得神通道？佛遂为说欲界中之五通焉。 〔一、足不履地〕，谓身能飞行，履空如地，是为足不履地。 〔二、知人心命〕，谓能知他人之心，行善行恶，生善处恶处，是为知人心命。 〔三、回眼千里〕，谓於天下众生之类，若好若丑，城郭屋舍，山岩树木，回眼之时，无有远近，皆悉能见，是为回眼千里。 〔四、呼名即至〕，谓於天下男女，及象马巨细等声，无不能闻，若有呼其名者，或远或近，随即而至，是为呼名即至。 〔五、石壁无碍〕，谓於天下周旋往来，山河石壁，无所障碍，是为石壁无碍。［出贤者五福德经］ 〔一、长寿〕，谓前世说法时，上中下语一一皆善。若好杀者，以闻法故，而能止杀，是故今世得长寿福德。（上中下语，即经之序分、正宗分、流通分也。） 〔二、多财〕，谓前世说法时，上中下语教人布施。若盗窃者，闻法不盗，便能行施，是故今世得多财福德。 〔三、端正无比〕，谓前世说法时，上中下语随顺正法，令闻法者，和气安心，颜色悦怿，自生光泽，是故今世得端正无比福德。 〔四、名誉远闻〕，谓前世说法时，上中下语以善及人，令闻法者，归敬三宝，相从者众，是故今世得名誉远闻福德。（三宝者，佛宝、法宝、僧宝也。） 〔五、聪明大智〕，谓前世说法时，上中下语乐说无吝，令闻法者妙慧开解，是故今世得聪明大智福德。［出施食获五福报经］ 〔一、施命〕，谓人七日不得食则死，若能以食施之，即为施命。其施命者，得世世长寿、财富无量报。 〔二、施色〕，谓人不得食，颜色憔悴，若能以食施之，即为施色。其施色者，得世世端正、人见□喜报。 〔三、施力〕，谓人不得食，身羸力弱，若能以食施之，即为施力。其施力者，得世世多力、终无耗减报。 〔四、施安〕，谓人不得食，心愁身危，不能自安，若人以食施之，即为施安。其施安者，得世世安隐、不遇灾患报。 〔五、施辩〕，谓人不得食，困不能言，若能以食施之，即为施辩。其施辩者，得辩慧通达、闻者喜悦报。［出瑜伽师地论］ 论云：谓诸菩萨欲从善友听闻法时，於说法师，有五种处不应作异意，当以纯净心，属耳而听也。 〔一、於坏戒不作异意〕，谓若听法时，须一心信受，不可起念：此说法师破戒不住律仪，我今不应从彼听法。是名於坏戒不作异意。 〔二、於坏族不作异意〕，谓若听法时，须一心信受，不可起念：此说法师种姓微贱，我今不应从彼听法。是名於坏族不作异意。 〔三、於坏色不作异意〕，谓若听法时，须一心信受，不可起念：此说法师容貌丑陋，我今不应从彼听法。是名於坏色不作异意。 〔四、於坏文不作异意〕，谓若听法时，须一心信受，不可起念：此说法师言辞不文，我今不应从彼听法。是名於坏文不作异意。 〔五、於坏美不作异意〕，谓若听法时，须一心信受，不可起念：此说法师多怀忿恚，不以美言宣说诸法，我今不应从彼听法。是名於坏美不作异意。［出析玄记］ 〔一、种子不净〕，种子不净有二：一者内种，谓观此身从昔烦恼业生。二者外种，谓揽父母遗体而成此身。以是观之，此身内外因种实为不净。大智度论云：是身种不净，非余妙宝物，不从白净生，但从秽中出。是也。 〔二、住处不净〕，住处不净者，谓观此身十月在於母胎，生藏之下，熟藏之上，臭秽中住，实为不净。大智度论云：是身如臭秽，不从华间生，不因瞻卜有，又不出宝山。是也。（梵语瞻卜，华言黄华。） 〔三、自体不净〕，自体不净者，谓观此身以四大不净所成，犹如世间饮食，不可久停，终成不净。设以四大海水，倾洗此身，终无香洁。大智度论云：地、水、火、风质，能变成不净，倾海洗此身，不能令香洁。是也。（四大者，地大、水大、火大、风大也。） 〔四、外相不净〕，外相不净者，谓观此身现见外相皆是不净，九孔常流种种秽恶，如眼出眵泪，耳出结聍，鼻出脓涕，口出涎唾，大小便道，不净常流，如破皮囊，满盛不净。大智度论云：种种不净物，充满於身中，常流出不止，如漏囊盛物。是也。 〔五、究竟不净〕，究竟不净者，谓观此身非唯现在不净，审实思惟，至於死后，捐弃冢间，烂坏臭秽，尤极不净。大智度论云：审谛观此身，必归於死处。是也。［出法苑珠林］ 〔一、非理求财〕，谓不顺理所得财物，是不净物，故不应施与人也。 〔二、酒及毒药〕，谓酒及毒药，能令众生狂乱失命，故不应施与人也。 〔三、置罗机网〕，置，菟网也。罗，鸟网也。机，机弩也。网即网罟也。皆设以掩取禽兽者，心谓是恼害众生之器，故不应施与人也。 〔四、刀杖弓箭〕，谓刀杖弓箭，是杀害众生之器，故不应施与人也。 〔五、音乐女色〕，谓音乐女色，而能惑乱众生正性，故不应施与人也。［出法华文句记］ 法华经云：菩萨不应亲近五种不男之人，以为亲厚。正谓此五种也。 〔一、生不男〕，谓人从生来，男根不满，是名生不男。 〔二、犍不男〕，犍谓人以刀去其男根，是为犍不男。 〔三、妒不男〕，谓男根似无，见他行淫，因生妒心，遂或有根，是名妒不男。 〔四、变不男〕，谓根能变现也，遇男则变为女，遇女则变为男，是名变不男。 〔五、半不男〕，谓半月能男，半月不能男，是名半不男。［出翻译名义］ 翻即翻译，谓译彼梵音而成此华言也。不翻者，以此五种，不可翻故也。 〔一、秘密不翻〕，微妙深隐曰秘，互不相知曰密。谓诸陀罗尼，是佛秘密之语，经中悉存梵语，是为秘密，故不翻也。（梵语陀罗尼，华言总持，亦云咒也。） 〔二、多含不翻〕，谓如梵语薄伽梵，具含自在、炽盛、端严、名称、吉祥、尊贵等六义，经中但存梵语，是为多含义，故不翻也。 〔三、此方无不翻〕，谓如梵语阎浮提，华言胜金洲。西域有树名阎浮树，下有河，河有金沙，故名胜金。今不言胜金者，以此方无此树，故诸经中但存梵语，是为此方无，故不翻也。 〔四、顺古不翻〕，谓如梵语阿耨多罗三藐三菩提，华言无上正等正觉。虽有此翻，然自汉摩腾法师已来，经中但存梵语，是为顺古，故不翻也。 〔五、尊重不翻〕，谓如梵语般若，华言智慧。大智度论云：般若实相，甚深尊重，智慧轻薄，是故但云般若而不言智慧，是为尊重，故不翻也。［出华严经随疏演义钞］ 〔一、出家乐〕，出家乐者，谓世间之人，多诸业惑烦恼。出家达道，永断是苦也。 〔二、远离乐〕，远离乐者，即初禅天之乐也。谓初禅能远离欲界爱染烦恼，得觉观禅定，而生喜乐也。（觉观者，初心在缘曰觉，细心分别禅味曰观也。） 〔三、寂静乐〕，寂静乐者，即二禅天之乐也。谓二禅离初禅觉观散动，澄心寂静，乃发胜定之乐也。 〔四、菩提乐〕，梵语菩提，华言道。谓菩萨无漏果成，自受菩提之乐，以慈心故，复以此乐转施众生也。（无漏者，不漏落生死也。） 〔五、涅盘乐〕，梵语涅盘，华言灭度。谓菩萨息化归真，入无余涅盘，获最寂静，是名涅盘乐也。（无余者，色身与惑灭尽，而无所遗余也。）［亦名五僧差别，出显宗论］ 〔一、无耻僧〕，谓毁犯禁戒，不守真风，形预僧流，行过俗务，是名无耻僧。 〔二、哑羊僧〕，谓於三藏教无所了达，譬如哑羊，无辩说用，是名哑羊僧。（三藏教者，经藏、律藏、论藏也。） 〔三、朋党僧〕，谓好於游散，惟务斗诤，善生机巧，结构朋党，是名朋党僧。 〔四、世俗僧〕，谓昏昏度日，兀兀延生，心想闲缘，身营世务，是名世俗僧。 〔五、胜义僧〕，谓解慧有余，辩才无碍，随机演教，接物利生，是名胜义僧。［出楞严经会解］ 〔一、不见杀〕，谓眼不曾见杀者，是为净肉。 〔二、不闻杀〕，谓耳不曾闻杀声者，是为净肉。 〔三、不疑为我杀〕，谓知彼为祠天等故杀，而不专为我杀，是为净肉。 〔四、自死〕，谓诸鸟兽命尽自死者，是为净肉。 〔五、鸟残〕，谓鹰鹞等所食鸟兽余残者，是为净肉。［出根本有部毗柰耶集］ 佛制诸禁戒，令诸比丘，勿啖生气，若有草菜瓜果，当以火刀爪等先净之，方可得食。故有此五种净食也。（梵语比丘，华言乞士。生气即生物也。） 〔一、火净〕，谓一切瓜果等物，先当以火烧煮，令熟后方食之，是名火净。律云：以火触著。是也。 〔二、刀净〕，谓一切瓜果等物，先当以刀去其皮核，然后食之，是名刀净。律云：以刀损坏。是也。 〔三、爪净〕，谓一切瓜果等物，先当以爪甲去其皮壳，然后食之，是名爪净。律云：以爪甲伤损。是也。 〔四、蔫干净〕，蔫干者，物不鲜也。谓一切瓜果等物，自蔫自干，不堪为种，比丘当食，是名蔫干净。律云：自蔫干不堪为种。是也。 〔五、鸟啄净〕，谓一切瓜果等物，若因鸟啄残损，比丘可食，是名鸟啄净。律云：鸟嘴啄损。是也。［出法集经］ 〔一、能忍所打〕，谓菩萨以得如响平等智力，虽被人捶打，而能忍受不加报也。（如响者，谓如空谷之答众响也。） 〔二、能忍所恼〕，谓菩萨以得镜像平等智力，虽被人恼害，而能忍受不加报也。（镜像者，谓如明镜之现众像也。） 〔三、能忍所□〕，谓菩萨以得如幻平等智力，虽被人□呵，而能忍受不加报也。（如幻者，谓如变幻而不实也。） 〔四、八法不动〕，八法者，利、衰、毁、誉、称、讥、苦、乐也。谓菩萨以得清净平等智力，故世间八法皆不能动也。 〔五、烦恼不染〕，谓菩萨以得世法清净平等智力，故一切烦恼皆不能染也。［出佛为优填王说王法政论经］ 〔一、恩养苍生可爱乐法〕，谓国王能布德施仁，利济群生，使各遂其性，咸归治化。是以普天之下，咸被恩泽，无不爱乐也。 〔二、英勇具足可爱乐法〕，谓国王英武神授，智勇天锡，德覆万邦，威加四海。未降伏者，能降伏之；已降伏者，能摄护之。是以普天之下，畏威怀德，无不爱乐也。 〔三、善权方便可爱乐法〕，谓国王智谋机变，神用莫测，於柔顺服从者，方便而保爱之；强戾梗化者，则方便而制伏之。是以普天之下，畏威怀德，无不爱乐也。（梗化者，谓强梗弗顺化也。） 〔四、正受境界可爱乐法〕，谓国王善能筹量府库储蓄多寡，以仁爱心赐与亲族人民。凡疾病者，令医治之；贫乏者，悉赈济之。是以普天之下，咸被恩泽，无不爱乐也。 〔五、勤修善法可爱乐法〕，谓国王具足净信，能信过去未来善不善业人天果报，修习正因，以证圣果。是以普天之下，尊仰效慕，无不爱乐也。［出修习止观坐禅法要］ 〔一、息道善根发相〕，谓修禅之人，由先数息而修止观，故得身心调适，妄念皆止，因是自觉渐渐入定，泯然空寂。或经一日、二日，乃至一月、二月，不退不失，即於定中，忽觉身心运动，而发痛痒冷暖等触，触相发时，身心安定，悦豫清净，不可为喻，是为息道善根发相。 〔二、不净观善根发相〕，谓修禅之人，於其定中，身心虚寂，忽然见他男女身死，死已坏烂，白骨狼藉，其心悲喜，厌患所爱，是为不净观善根发相。 〔三、慈心善根发相〕，谓修禅之人，於其定中，忽然发心慈念众生，或缘亲人，或缘怨人，乃至五道众生，得乐之相，即发深定，悦乐清净，不可为喻，是为慈心善根发相。（五道者，天道、人道、饿鬼道、畜生道、地狱道也。） 〔四、因缘观善根发相〕，谓修禅之人，於其定中，忽然觉悟心生，推寻三世无明、行等诸因缘中，不见人我之相，即离断常，破诸邪见，得定安隐，解慧开发，心生法喜，是为因缘观善根发相。（三世者，过去、现在、未来也。无明、行者，即十二因缘中之二名也。断常者，即断常二见也。） 〔五、念佛善根发相〕，谓修禅之人，於其定中，忽然忆念诸佛功德相好，及神通变化，无碍说法，悉皆不可思议；作是念时，敬爱心生，三昧开发，身心快乐，清净安隐，无诸恶相，是为念佛善根发相。［出华严经疏］ 〔一、唯性土〕，唯性者，即如来所证法性之体也。谓如来之体，身外无土，土外无身，身土不殊，唯一法性，是名唯性土。 〔二、双泯土〕，谓如来身土，一如融通无碍，犹若虚空，性相俱寂，是名双泯土。 〔三、俱性相土〕，谓如来以如实智，变化无边相海，众宝庄严，随众生心，示现国土境界，种种性相，是名俱性相土。 〔四、融三世间土〕，隔别名世，间差名间。三世间者：有情世间，器世间，智正觉世间也。谓如来法界之身，遍一切处，以一切众生国土，即是如来清净法身。如来之身，能为众生身，及国土虚空身，交彻混融，无障无碍，是名融三世间土。（有情世间，即众生世间。器世间，即国土世间。智正觉世间，即佛世间。） 〔五、总摄土〕，谓如来所证十身四智，一一圆融，称性周遍，言一土则融一切土，举一身则摄一切身。法法互融，尘尘无碍，是名总摄土。（十身者，菩提身、愿身、化身、力持身、相好庄严身、威势身、意生身、福德身、法身、智身也。四智者，大圆镜智、妙观察智、平等性智、成所作智也。）［出法华文句］ 〔一、决定声闻〕，谓久习小乘，积劫功圆而证得小果，是名决定声闻。 〔二、退道声闻〕，谓此声闻本习大乘，积劫修道中间，为□生死，退大道心，取证小果，是名退道声闻。 〔三、应化声闻〕，谓诸佛、菩萨为前二种声闻故，内秘佛、菩萨之行，外见声闻之形，引诱小乘，令入大乘，是名应化声闻。 〔四、增上慢声闻〕，谓□居生死，欣乐涅盘，修习小乘，以少为足，未得谓得，未证谓证，是名增上慢声闻。 〔五、大乘声闻〕，谓以佛道声，令一切闻，不住化城，终归宝所，是名大乘声闻。（化城者，无而□有，名化防非，御敌名城，以喻小乘涅盘，能防见、思之非，而御生死之敌也。宝所即大乘实相之理也。）［出瑜伽师地论］ 〔一、戒行无失〕，谓比丘於如来所制戒律，常能坚守执持，无有毁犯过失，具是功德，方宜为人戒法之师也。（梵语比丘，华言乞士。） 〔二、善建立法〕，谓比丘於诸戒律，善能建立一切法则，令人修学，无所违越，具是功德，方宜为人戒法之师也。 〔三、善制立所学〕，谓比丘於律仪中当学之法，善能裁制安立，令无差谬，具是功德，方宜为人戒法之师也。 〔四、善断疑惑〕，谓比丘於所建立法则，及所当学，或众有所疑，善能广为开说，断除其惑，令得如式修持，具是功德，方宜为人戒法之师也。 〔五、教授出离〕，谓比丘以如来所制戒法教授於人，令其如法受持，成就圣道，出离生死，具是功德，方宜为人戒法之师也。［出小弥陀忏］ 普贤观经云：若国王大臣欲忏悔者，当修行五事，即是名忏悔也。 〔一、不必礼拜，应常忆念第一义空〕，谓不必拘於礼诵之功，但当存心忆念正理，不谤三宝，不於修梵行人作恶留难，是即忏悔也。 〔二、孝养父母，恭敬师长〕，梵网经云：孝名为戒，亦名制止。既能孝养父母，恭敬学法受戒之师，则无悖逆之罪，是即忏悔也。 〔三、正法治国，不邪枉人民〕，谓以正顺之道，治安邦国，亦常教化人民，敬信三宝，修持戒善，勿以邪法枉屈於人，是即忏悔也。 〔四、於六斋日，敕诸境内令行不杀〕，六斋日，即每月初八、十四、十五、二十三、二十九、三十日。以此六日，四天王差遣使者，巡察世间。若遇修善人民，注禄增寿；不善人民，即降灾殃。若能敕诸境内，令行不杀，则合国常臻福善，永享安荣，是即忏悔也。（四天王者，东方持国天王、南方增长天王、西方广目天王、北方多闻天王。） 〔五、深信因果，知佛不灭〕，所作为因，感报为果。谓若信因果不虚，则无造恶之过；若知法身常住，则无断灭之见。是即忏悔也。［出四教仪］ 种者，能生之义；性者，不改之义。性有三种不同：有理性之性，有性分之性，有数习之性。此之五种，乃数习性分之性也。以由菩萨修观，断惑证理，历位从十住至於等觉，次第浅深不同，故有五种之性也。（菩萨，梵语具云菩提萨□，华言觉有情。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。） 〔一、习种性〕，谓十住菩萨，研习空观，破见、思惑，是名习种性。（见、思惑者，谓意根对法尘起诸分别曰见，眼耳鼻舌身五根对色声香味触五尘起诸贪爱曰思。以其迷惑不了，故皆称惑也。） 〔二、性种性〕，谓十行菩萨，不住於空，而能教化众生，分别一切法性，故名性种性。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。） 〔三、道种性〕，谓十回向菩萨，因修中道妙观，通达一切佛法，是名道种性。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔四、圣种性〕，谓前之十住、十行、十回向，皆名为贤；此是十地菩萨，由修中道妙观，破无明惑，证入圣位，故名圣种性。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔五、等觉性〕，谓此位菩萨，望后妙觉，犹有一等；胜前诸位，得称为觉，是名等觉性。［出瑜伽师地论］ 〔一、作宝想〕，谓菩萨听法，当念正法尊贵，希有难得，是名作宝想。 〔二、作眼想〕，谓菩萨听法，当念此法如眼，开我昏暗，令生智慧，是名作眼想。 〔三、作明想〕，谓菩萨听法，当念正法如日，光明一切等照，是名作明想。 〔四、作大果胜功德想〕，谓菩萨听法，当念此法，令我能得涅盘及大菩提胜功德果，是名作大果胜功德想。（梵语涅盘，华言灭度。梵语菩提，华言道。） 〔五、作无罪大适悦想〕，谓菩萨听法，当念於现法中，虽未证得涅盘及大菩提，即当於法如实修行止观，离诸罪垢，得大悦乐，是名作无罪大适悦想。（止观者，止即止息散乱，观即观照昏暗也。）［出显扬圣教论］ 〔一、异熟果〕，谓诸众生现世作不善业，则招来世恶趣之果。若作有漏善业，则招来世善趣之果。以其异世成熟，是名异熟果。（不善法者，杀、盗、淫、妄也。恶趣者，修罗、饿鬼、畜生、地狱也。有漏善法者，漏即三界之惑，虽修人天之善，未能断惑故也。善趣者，人、天二道也。） 〔二、等流果〕，等即同等，流即流类。谓诸众生，由修不善，故乐住不善，则不善之业转多。若修善法，故乐住善法，则善法增长。果随业转，业与果同，业果相似，是名等流果。 〔三、离系果〕，离系者，远离系缚也。谓诸众生，因修八正道，而远离烦恼，不受果报，是名离系果。（八正道者，正见、正思惟、正语、正业、正命、正精进、正念、正定也。） 〔四、士用果〕，士用者，士夫所用也。谓於世间诸法，随依一种，起士夫用，如营农、商、贾、书算、计数等事，由依此故，农者，因稼而成熟。商者，因货而获利，是名士用果。 〔五、增上果〕，增上者，谓根身有增上胜力也。如眼根虽有见性，若无眼识缘境，则无照用之力。是故根识和合而成一切事果。耳、鼻、舌、身、意诸根识，亦由和合照境而成诸事，是故诸根各有增上胜力，是名增上果。［出华严经疏］ 〔一、持戒治破戒染〕，谓修菩萨行者，能持诸戒律，以净身心，制伏过非，则离一切破戒之污染也。 〔二、入禅治贪欲染〕，谓修菩萨行者，修习禅定，安心理境，寂静无为，则离一切贪欲之污染也。 〔三、神通治邪归依染〕，妙用不测谓之神，自在无碍谓之通。若诸众生归依邪师邪行者，菩萨能以神通摄化，令其舍邪归正，则无邪妄归依染也。 〔四、四无量治妄行功德染〕，四无量即慈悲喜舍之心也。妄行谓所行非正也。功德谓所求邪福也。若诸众生淫祀求福，妄修功德者，菩萨能以此四心摄化，令其依於正法，修诸善业，则无妄行功德染也。 〔五、四无色定治妄修解脱染〕，四无色定者，即无色界中空处定、识处定、无所有处定，非非想处定也。若诸外道，以有漏心，妄修邪定，以求解脱者，菩萨能以此四无色定摄化，令其依於正法，修证解脱，则无妄修解脱之染也。［出长阿含经］ 梵音者，即大梵天王所出之声，而有五种清净之音也。 〔一、正直音〕，谓诸梵天，禅定持身，无诸欲行，而其音声端正，质直而不邪曲，是名正直音。 〔二、和雅音〕，谓诸梵天，心离欲染，爱乐律仪，而其音声柔和典雅，离诸□犷，是名和雅音。 〔三、清彻音〕，不浊曰清，透明曰彻。谓诸梵天戒行清净，心地圆明，而其音声，清净明彻，是名清彻音。 〔四、深满音〕，谓诸梵天净行圆满，心光湛寂，而其音声，幽深充满，而不浅陋，是名深满音。 〔五、周遍远闻音〕，足备曰周，普通曰遍，谓诸梵天心光莹净，普映十方，而其音声周遍远闻，而不迫窄，是名周遍远闻音。［出显扬圣教论］ 比量者，谓思惟决择推度境界定其理也。 〔一、相比量〕，谓随其所有相貌相属，或由现在及先所见，推度境界。如以见幢故，比知有车；以见烟故，比知有火。如是以王比国，以夫比妻，以角□（音封，即橐驼也）比牛。以形软发黑，轻举色美，比知是少；以面皱发白等，比知是老。以具如来微妙相好，智慧寂静，胜行辩才，比知如来应正等觉，具一切智。诸如是等，名相比量。 〔二、体比量〕，谓由现见彼自体性，故比类彼物不现见体，或现见一分自体，比类余分。如以现在比类去来，或以过去比未来事，或以现近事比现远事。又以一分成熟比余熟分。如是等类，名体比量。 〔三、业比量〕，谓以作用比业所依。如见远物，无有动摇，鸟集其上，如是等类，比知是杌；若有动摇等事，比知是人；若见迹步宽长，比知是象；身曳地行，比知是蛇。见比於眼，闻比於耳等；又若见瞑目执杖，□（音颠）蹶失路等，比知是盲。高声侧听，比知是聋。以所作业，比知正信聪睿。如是等类，名业比量。 〔四、法比量〕，谓於一切相属著法，以一比余。如属无常，比知有苦；以属苦故，比空无我；以属生故，比有老法；以属老故，比有死法；以属有色，有见，有碍，比有处所，及有形质；属有漏故，比知有苦；属无漏故，比知无苦；属有为故，比知是生住异灭之法；属无为故，比知非生住异灭之法。如是等类，名法比量。 〔五、因果比量〕，谓因果相比。如见物行，比有所至；见有所至，比先有行。若见有人，如法事王，比知当获广大禄位；见大禄位，比知先已如法事王。若见备善作业，比知必当获大财富；见大财富，比知先已备善作业。若见修道，比知当获圣果；见获圣果，比知先已修道。如是等类，名因果比量。［出优婆塞戒经］ 〔一、不选有德无德〕，谓菩萨行慧施时，平等普济，不择冤亲。於有德人，生爱敬心；於无德人，起怜愍心，是名不选有德无德。 〔二、不说善恶〕，谓菩萨行慧施时，以平等慈，於善不善，各随所愿，普皆饶益，是名不说善恶。 〔三、不择种姓〕，谓菩萨行慧施时，无分种姓贵贱，凡有所需，普皆施与，是名不择种姓。 〔四、不轻求〕，谓菩萨行慧施时，见来乞者，起殷重心，而给所须，以济其乏，是名不轻求。 〔五、不恶口骂〕，谓菩萨行慧施时，凡有求索者，不出丑恶之语而毁辱之，是名不恶口骂。［出法华文句］ 法者轨则也，师者匠也。法虽可轨，体不自弘，弘之在人。是故五种弘经之人，皆得称为法师也。 〔一、受持〕，信力故，受念力故，持谓於如来言教，以坚固深信受之，於己忆持不忘，是为受持法师。 〔二、读经〕，对文曰读，谓正心端坐，目睹经文，口宣句读，是为读经法师。 〔三、诵经〕，背文曰诵，谓习读既熟，不须对文自然成诵，是为诵经法师。 〔四、解说〕，谓圣教之义难解，若能分明解释，训授於人，是为解说法师。 〔五、书写〕，谓於诸佛经典，若能书写广传，流通大法，是为书写法师。［出华严经随疏演义钞］ 〔一、法性生身〕，谓此法性，体本圆常，该通万有，如来之身，由此出生，故名法性生身。 〔二、功德法身〕，谓如来以万行功德为因，而成法身之果，故名功德法身。 〔三、变化法身〕，谓如来法身，无感不形，无机不应，如千江月，随水现影，影虽有殊，月本是一，故名变化法身。 〔四、虚空法身〕，谓如来法身，融通三际，包括大千，一性圆明，诸尘不染，故名虚空法身。（三际者，即过去、现在、未来三世也。） 〔五、实相法身〕，谓如来法身，离诸虚妄，会极真如，不生不灭，故名实相法身。［出法华论］ 甚深者，即如来所证真如理智境界也。以此五法深妙难解，非声闻、缘觉之所能知，故也。 〔一、义甚深〕，义甚深者，谓如来所证种智，性义微妙不可思议也。 〔二、实体甚深〕，实体甚深者，谓如来所证实相理体，不空不有，非如非异，不可思议也。 〔三、内证甚深〕，内证甚深者，谓如来所证所得一切智慧甚深无量，其智慧门难解难入，不可思议也。 〔四、依止甚深〕，依止甚深者，谓如来所证真如法体，遍一切处，无染无净，不变不迁，於一切法不即不离，不可思议也。 〔五、无上甚深〕，无上甚深者，谓如来所证阿耨多罗三藐三菩提，而一切声闻、辟支佛等所不能思议也。（梵语阿耨多罗三藐三菩提，华言无上正等正觉。辟支，梵语具云辟支迦罗，华言缘觉。）［出地持经］ 〔一、息苦生〕，谓菩萨以愿力、自在力，於饥馑世，受大鱼等身，以肉救济一切众生；於疾病世，为大医王，救治众生；於刀兵世，为大力主，以善方便诚信之言，等心救济，息於战诤；於系缚鞭打逼迫之处，为息恼故，生於王家，以正法化邪见众生；於外道奉事天神，造诸恶行之家，亦生彼处，断彼邪见及诸恶行。如是无量生处，悉皆往生，是名息苦生。 〔二、随类生〕，谓菩萨以愿力、自在力，於种种众生，天龙、鬼神、阿修罗等，及诸外道邪见恶行等类，菩萨悉生其中，为其导首，引令入正，及以善法，广为宣说，是名随类生。 〔三、胜生〕，谓菩萨示现、受生於寿命色力果报，胜过一切天人，是名胜生。 〔四、增上生〕，谓菩萨从净心住，乃至最上菩萨住，在所受生而独殊胜於阎浮提，自在受生，乃至大自在究竟地，一切受生处，於中最为奇特，是名增上生。（净心住者，即十地中第七地也。此地菩萨离诸惑业，故名净心。最上菩萨住，即第十法云地也。居九地之上，故名最上。梵语阎浮提，华言胜金洲。大自在究竟地者，即色界天主所住处也。） 〔五、最后生〕，谓最上菩萨住受生时，求证菩提万行，满足生刹利婆罗门家，得阿耨多罗三藐三菩提，作一切佛事，是名最后生。（梵语菩提，华言道。梵语刹利，华言田主，即王种也。梵语婆罗门，华言净行。梵语阿耨多罗三藐三菩提，华言无上正等正觉。）［出正法念处经］ 〔一、光明覆身相〕，谓人初生天时，光明覆身，身无衣服，心作是念，勿令他天，见我裸露，即於念时，他见有衣，而实无衣，是为第一相。 〔二、欲见园林相〕，谓人初生天时，已见天上所有之物，生希有心，而於园林等则未曾见，故欲见之，而遍观看，是为第二相。 〔三、见天女生惭相〕，谓人初生天时，见天中女，颜色羞惭，未敢正看，是为第三相。 〔四、见天生疑相〕，谓人初生天时，若见余天，虽欲前近，心生疑虑，意志不定，是为第四相。 〔五、升空生怖相〕，谓人初生天时，欲升虚空，心生怖畏，设飞不高，去则不远，或傍城壁，或依附地，是为第五相。［出显扬圣教论］ 〔一、自相〕，自相者，即色身诸法自相，谓坚是地相，湿是水相，暖是火相，动是风相，各别不同故也。 〔二、共相〕，共相者，即色身诸法和合之相也。谓此色身皆从地、水、火、风，和合为相也。 〔三、所依能依相〕，所依能依相者，谓色身。四大种子是所依相，四大造色是能依相也。（四大者，地大、水大、火大、风大也。造色者，即眼、耳、鼻、舌、身诸根也。） 〔四、受用相〕，受用相者，谓眼等诸根，有增上力故，而外诸色尘境界得生，即有苦、乐、逆、顺受用之相也。 〔五、业相〕，业相者即业行之相，谓色身能作种种业行之相，故一切业行，皆依色身摄受增长也。［出庄严经论］ 〔一、怜愍相〕，谓菩萨以慈悲菩提之心，愍念一切众生，广行方便，饶益摄受，是为怜愍相。 〔二、爱语相〕，谓菩萨能於一切佛法，巧妙宣说，柔言软语，令诸众生，而得正信，是为爱语相。 〔三、勇健相〕，谓菩萨为众生故，於诸难行苦行而悉行之，不生退屈，是为勇健相。 〔四、开手相〕，开手者，开手以物与人也。谓菩萨悲愿深重，能行布施，济贫拔苦，而以财慧普摄一切，是为开手相。 〔五、释义相〕，谓菩萨为众生故，施无碍辩，解经释义，以最上法而摄受之，是名释义相。［出法华玄义］ 五种眷属者，谓如来说法，必假彼缘，缘即受道之人也。人受道已，因法为亲，即成眷属。譬如父母遗体，揽以成身，得为天性，天性亲爱，更相敬顺，故名眷属也。 〔一、理性眷属〕，谓诸佛众生，理性平等，自然相关。法华经云：我於众圣中尊，世间之父，一切众生，皆是吾子。是则未曾受道者，亦得称为眷属，故名理性眷属也。 〔二、业生眷属〕，谓由往昔闻法之善业，复生佛世，受道得度，故名业生眷属。 〔三、愿生眷属〕，谓昔由闻法结缘，未得证果，曾发誓愿，务在得道。今乘宿愿，见佛闻法，故名愿生眷属。 〔四、神通眷属〕，谓先世值佛，破惑见理，或生他方，因佛出世，以神通力，来生此界，辅佛行化，故名神通眷属。 〔五、应生眷属〕，谓菩萨既破无明之惑，已得法身之本，即能起用化他，应入生死，导引众生，令向佛道。如净饭王、摩耶夫人，是千佛之父母；罗[目*侯]罗是千佛之子；诸声闻内秘菩萨行，是皆应生於此，故名应生眷属。（摩耶，梵语具云摩诃摩耶，华言大术。梵语罗[目*侯]罗，华言覆障。）［出善见毗婆沙律］ 五种结界相者，乃是如来制比丘结界之法也。谓比丘若作法事，若行布萨，若建塔寺，或於空地，或在山林，或於水边，随其形量广狭大小，必须结界，以立界相。故说此五种之名相也。（梵语比丘，华言乞士。梵语布萨，华言净住。谓比丘当每月二番聚众，宣说戒法，以净身口意三业，故云净住也。） 〔一、方相〕，方相者，谓结界之地，其形方正也。以其四方或一方有长流之水，则以水为界相；若是无源，不常流者，则不可为界相。或有树，则以树为界相；若是枯朽之树，及不相连者，亦不可也。或有路，则以路为界相；若是断绝之路，亦不可也。或有石，则以石为界相；若是散漫之石，亦不可也。此处若无水、树等，则当立石或种树於四边，以为界相也。 〔二、圆相〕，圆相者，谓结界之处，其形团圆也。以此处或水、树等，其势周围圆绕，或立石种树，以为界相也。 〔三、鼓形相〕，鼓形相者，谓结界之处，如鼓之形也。以此处或水或路等，生势状如鼓形，或立石种树，以为界相也。 〔四、半月形相〕，半月形相者，谓结界之处，如半月之形也。以此处或水或路等，生势状如半月，或立石种树，以为界相也。 〔五、三角相〕，三角相者，谓结界之处，其形三角也。以此处水路等三角围绕，或立石种树以为界相也。［亦名扫地五德，出根本一切有部毗柰耶集］ 根本部云：给孤长者，每於晨朝往逝多林礼世尊足。礼已，扫寺内地。后於一时，长者他缘，不遑入寺。世尊经行，见地不净，即自执彗（徐醉切，竹扫帚也），扫於林中。时舍利子等，悉皆执彗共扫园林。时佛世尊及圣弟子，遍扫除已，入食堂中就座而坐。佛告诸□刍，凡扫地者，有五胜利，故说此五种功德也。（梵语逝多，华言胜林。给孤长者，谓其能赈济孤贫也。□刍者，乃西天香草名，谓其体性柔软，以喻出家人能折伏身语□犷也。） 〔一、自心清净〕（亦名自除心垢），谓若人扫於寺地，因地净故，心得清净，是名自心清净。 〔二、令他心净〕（亦名除他垢），谓若人扫於寺地，因地净故，他人见无尘垢，心得清净，是名令他心净。 〔三、诸天欢喜〕（亦名去□慢），谓若人扫於寺地，即是去其□慢尘垢，诸天观见地净无尘，生□喜心，是名诸天欢喜。 〔四、植端正业〕（亦名调伏心），谓若人净扫寺地，即是调伏自心，植立端正福业，他世必获相貌端正，是名植端正业。 〔五、命终之后当生天上〕（亦名长功德），谓若人净扫寺地，因净地故，功德增长，而於命终当生天上。［出大宝积经］ 菩萨悲智并运，万行满足，其於寿命受生等事，故得自在无碍也。 〔一、寿命自在〕，谓菩萨成就法身慧命，了无生死寿夭，延万劫不为长，促一念不为短。但为度脱有情，以诸方便，而随机示现长短寿命之相，其心无所□碍，是为寿命自在。 〔二、生自在〕，谓菩萨为度脱有情，以大悲心随类受生，饶益一切，处天宫不为乐，入地狱不为苦，去住无碍，是名生自在。 〔三、业自在〕，谓菩萨万行具足，悲智双运，或现神通，或说妙法，或入禅定，或修苦行，所作行业，但为利他，纵任无碍，是为业自在。 〔四、觉观自在〕，初心曰觉，细心曰观，谓菩萨或修禅观之行，或起利生之心，虽有思惟，离诸散乱，随愿度生，平等无碍，是为觉观自在。 〔五、众具果报自在〕，谓菩萨因行深广，果报殊胜，於一切所须之具，不假营为，自然周足，心无染碍，是为众具果报自在。［出金刚经纂要疏刊定记］ 〔一、实相般若〕，实相即般若体也。谓明了一切诸法皆空，离一切虚妄之相，故名实相般若。（梵语般若，华言智慧。） 〔二、观照般若〕，观照即般若之智用也。谓因观照明了法无相，悉皆空寂，以显即体之用，故名观照般若。 〔三、文字般若〕，文字是能诠之文，般若是所诠之法。能所合成，以语言文字，性本空寂，故名文字般若。 〔四、境界般若〕，境界即诸法之境界也。谓境无自相，由智显发，以根本、后得二智，照了一切诸法境界，悉本空寂，从境得名，故名境界般若。（根本智者，即菩萨亲证本有之智也。后得智者，谓证根本智后，所起化他之智也。） 〔五、眷属般若〕，眷属者，即暖、顶、忍、世第一，及戒、定、慧、解脱、解脱知见也。谓此诸法，皆是观照慧性之属，故名眷属般若。（暖者，如木钻火，未见火出，先得暖相。以喻加行位人，未得智火，烧烦恼薪，已见暖相。顶者，观行转明，如登山顶，皆悉明了。忍者，即忍可之义。於苦集灭道之法，忍可而乐修也。世第一者，於理虽未能证，而於世间最胜也。戒即戒律；定即禅定；慧即智慧；解脱，解缚得脱，自在之谓也；解脱知见者，知谓智也，见谓眼也，智眼照了诸法皆空，无有障碍，得其自在也。）［出华严经随疏演义钞］ 色即质碍之义。凡依正色法，不出此五也。（依正色法者，依是众生依报，即山河大地屋宇之类也。正是正报，即众生五阴之身也。此二种皆有形量分，故云色法也。） 〔一、极略色〕，谓於色上分析长短形相□细，以至极微，故名极略色。 〔二、极迥色〕（亦名自碍色），谓上见虚空青黄等色，乃是显色；若下望之，则此显色至远而为难见，是名极迥色。 〔三、受所引色〕，受即领受，引即引取。如受诸戒品，戒是色法，所受之戒，即是受所引色。又如意识领纳声香味触等法，乃至忆念过去曾见境界，皆名受所引色。 〔四、遍计所起色〕，谓诸众生於诸识所变影像，及第六识所缘三世境界，空华水月等，悉生计著，是名遍计所起色。（第六识者，即意识也。三世者，过去、现在、未来也。） 〔五、定自在所生色〕，定即禅定。自在所生色者，谓解脱静虑所缘境色也。如菩萨入定，所现光明，及现一切色像境界。如入火定，则有火光发现，是名定自在所生色。（菩萨，梵语具云菩提萨□，华言觉有情。）［出大智度论］ 〔一、发心菩提〕，梵语菩提，华言道。谓十信菩萨，於无量生死中，为阿耨多罗三藐三菩提故，而发大心，名为发心菩提。（十信者，信心、念心、精进心、慧心、定心、不退心、护法心、回向心、戒心、愿心也。菩萨，梵语具云菩提萨□，华言觉有情。梵语阿耨多罗三藐三菩提，华言无上正等正觉。） 〔二、伏心菩提〕，谓十住、十行、十回向位菩萨，折诸烦恼，降伏其心，行诸波罗蜜，利益众生，是名伏心菩提。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救护众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。梵语波罗蜜，华言到彼岸。） 〔三、明心菩提〕，谓登地菩萨，观三世诸法，本末总相别相，分别筹量，得诸法实相，清净明了，与般若波罗蜜相应，是名明心菩提。（登地菩萨者，即登初欢喜地菩萨也。三世者，过去、现在、未来也。梵语般若，华言智慧。） 〔四、出到菩提〕，谓第八不动地、第九善慧地、第十法云地三位菩萨，於般若波罗蜜中，得方便力故，亦不著般若波罗蜜，灭一切烦恼，见一切十方诸佛，得无生法忍，出离三界，到萨婆若，是名出到菩提。（无生法忍者，谓忍可一切诸法性相本空，毕竟无生也。三界者，欲界、色界、无色界也。梵语萨婆若，华言一切智。） 〔五、无上菩提〕，谓等觉、妙觉，坐於道场，断诸烦恼，成阿耨多罗三藐三菩提，是名无上菩提。（等觉者，去后妙觉佛位犹有一等，胜前诸位，得称为觉。妙觉者，自觉觉他，觉行圆满也。）［出华严经随疏演义钞］ 〔一、如来藏〕，藏即含藏也。谓真如法性之体，不离一切众生色心，具足圆满染净诸法，是名如来藏。 〔二、自性清净藏〕，谓一切众生，自性清净心，从无始已来，三智四德，具足无缺，烦恼垢缠，不能染污，是名自性清净藏。（三智者，一切智、道种智、一切种智也。四德者，常德、乐德、我德、净德也。） 〔三、法身藏〕，谓圣人自性清净法身，为无上菩提，河沙功德之所依止，是名法身藏。（梵语菩提，华言道。） 〔四、出世间上上藏〕，谓圣人已得无量胜妙功德，圆满无上菩提，显示一切总持法门，而能超过二乘及诸菩萨，是名出世间上上藏。（总持者，谓持善不失，持恶不生也。二乘者，声闻乘、缘觉乘也。） 〔五、法界藏〕，谓法界之理，通因彻果，外持一切染净有为，内含一切恒沙性德，是名法界藏。［出思益梵天所问经］ 〔一、言说〕，言说者，以言音而说法也。谓如来或说过去、未来、现在之法，或说世间、出世间法，悉为化导众生。乃至恒河沙劫，说无穷尽。虽如是说，而不坏法性，亦不著法性也。 〔二、随宜〕，随宜者，随顺众生之所宜也。谓如来所说种种诸法，或偏或圆，或顿或渐，皆是随顺众生之机，称其根器，悉令开解也。 〔三、方便〕，方即方法，便即便宜，犹善巧也。谓如来说布施得大富，说持戒得生天，说忍辱得离诸□恚，说精进得具诸功德，说禅定得息诸散乱，说智慧得舍诸烦恼，如是种种方便，开化众生，莫不为令超脱苦轮，得诸法乐也。 〔四、法门〕，法者，如来所说之法也。门以出入为义。谓如来说诸妙法，开解脱门，普令一切有情，皆得出离生死苦趣，而入解脱清净之域也。 〔五、大悲〕，悲，愍伤也。谓如来愍众生，故兴大悲心为之说法，而拔其苦也。若众生著贪爱者，为说不净；著□恚者，为说慈悲；乃至染著法者，说一切离染之法乐；著众苦不净而居家者，为说出离之法。如来作如是种种说者，莫不为令一切众生脱离众苦也。［出宗镜录］ 〔一、道通〕，道即道理，谓证中道之理，而能起用，无心应物，缘化万有，犹如影像，水月空华，无有定体，是名道通。 〔二、神通〕，神即心神，谓静心照物，宿命记持，种种分明，皆随定力，无有障碍，是名神通。 〔三、依通〕，依即依凭，谓依凭术法，任意无碍，如乘符往来，药饵灵变之类，是名依通。（乘符往来，药饵灵变，皆神仙之术也。） 〔四、报通〕，谓鬼神先知，诸天变化，中阴了生，神龙隐变，是名报通。（中阴了生者，谓人死之后，未曾托生，於中阴中，即能了知托生之处也。） 〔五、妖通〕，谓狐狸老变，木石精化，附傍人神，聪慧奇异，是名妖通。［出大智度论］ 谓以此五种邪法，用求利养，而自活命。为比丘者，当深戒之。（梵语比丘，华言乞士。） 〔一、诈现异相〕，谓诸比丘违佛正教，於世俗人前，诈现奇特之相，令其心生敬仰，而求利养，是为邪命。 〔二、自说功能〕，谓诸比丘，以辩口利词，抑人扬己，自逞功能，令所见者，心生信敬，而求利养，是为邪命。 〔三、占相吉凶〕，谓诸比丘，攻学异术，卜命相形，讲谈吉凶，而求利养，是为邪命。 〔四、高声现威〕，谓诸比丘，大语高声，诈现威仪，令人畏敬，而求利养，是为邪命。 〔五、说所得利，以动人心〕，谓诸比丘，於彼得利，於此称说；於此得利，於彼称说，令人动心，而求利养，是为邪命。［出四分律］ 梵语阿□黎，华言轨范。谓其能为人轨范，故云阿□黎也。 〔一、出家阿□黎〕，出家阿□黎者，即比丘剃度之师也。谓出家者，必须依师而得剃度。律云：所依得出家者。是也。（梵语比丘，华言乞士。） 〔二、受戒阿□黎〕，受戒阿□黎者，即比丘受戒之师也。谓既得出家，必须依师求受戒法。律云：於受戒时得作羯磨者。是也。（梵语羯磨，华言作法。） 〔三、教授阿□黎〕，教授阿□黎者，即比丘教授之师也。谓既得戒法，必须得师教授威仪。律云：从教授得威仪者。是也。 〔四、受经阿□黎〕，受经阿□黎者，即比丘受经之师也。谓出家者，必须依师受习经文，解说义理。律云：从所受经，得读修妒路，若说义乃至一四句偈等。是也。（梵语修妒路，又云修多罗，华言契经。） 〔五、依止阿□黎〕，依止阿□黎者，即比丘依止之师也。谓比丘度夏，当依师住，或依止作宿。律云：乃至依住一宿者。是也。［出涅盘经］ 梵语阿那含，华言不来，又云不还。谓不还来欲界受生，即第三果也。以其根有利钝，行有勤怠，於证阿罗汉果有先后之不同，故分为五也。（梵语阿罗汉，华言无学，又云无生。） 〔一、中般涅盘〕，中即中阴，亦名中有，以人死之后，未得托生之识身也。梵语般涅盘，华言灭度。谓此阿那含从欲界没，生色界时，於色界中有身，便断上地余惑，证阿罗汉，得般涅盘也。（上地，即无色界也。） 〔二、生般涅盘〕，生者，於色界受生也。谓此阿那含於欲界得第三果已，从欲界没，生於色界，便断上地余惑，得阿罗汉，入般涅盘也。 〔三、有行般涅盘〕，有行，即加功用行也。谓此阿那含於欲界得第三果已，从欲界没，生於色界，不能速疾趣涅盘果，更经多时勤修加行，方断上地余惑，得阿罗汉，入般涅盘也。 〔四、无行般涅盘〕，无行即不加功行也。谓此阿那含於欲界得第三果已，从欲界没，生於色界，更经多时，不能加功用行，懈怠慢纵，任运经久，方断上地余惑，得阿罗汉，入般涅盘也。 〔五、上流般涅盘〕，上即无色界，流即流行。谓此阿那含，从欲界没，生於色界，不能便证涅盘，要须流行色界余天之中，次第生已，方断上地余惑，得阿罗汉，入般涅盘也。（余天，即色界初禅后，二禅、三禅、四禅天也。）［出四分律］ 世之珍宝，虽世间希有，求之易得。若值佛出世，及闻正法，又能闻法信解，如法而行，展转教化人能信乐。此之五种，尤为世间希有，故皆名难得宝也。 〔一、佛出世间〕，谓诸佛世尊，虽法身常住不灭，众生盲冥，难可得见。今佛出现世间，为令一切众生成就，大事因缘，甚为希有，是为世间难得之宝。 〔二、闻佛说法，为他人说〕，谓诸众生既得见佛闻法，复为他人随力演说，令其出离生死，成无上道，甚为希有，是为世间难得之宝。 〔三、闻法信解〕，谓诸众生既闻法已，又能起正信心，思惟其义，依教修行，甚为希有，是为世间难得之宝。 〔四、如法而行〕，谓诸众生既信受正法，思惟其义，复能如法精进修行，当得无上菩提之道，甚为希有，是为世间难得之宝。 〔五、得信乐者〕，谓诸众生为人演说正法，而得其人信乐不疑，则其教法流通，展转获益，甚为希有，是为世间难得之宝。［出翻译名义］ 〔一、波罗夷配死〕，梵语波罗夷，华言极恶。此即根本极恶之戒也。谓修行之人，若犯此戒，道果无分，死堕地狱。四分律云：譬如断人头，不可复生；若犯此法，不复成比丘。以由此罪极重，故以死配之。 〔二、僧残配流〕，毗尼母云：僧残者，如人为他所斫，残有咽喉，故名为残。盖言人若犯此罪，僧作法除，庶几戒德可复。犹如斫残，咽喉未断，早救尚可。以由此罪稍轻于前，故以流罪配之。 〔三、波逸提配徒〕，梵语波逸提，华言堕。十诵律云：堕在烧煮覆障地狱：八热通为烧煮，八寒黑暗通为覆障。以由此罪轻於僧残，故以徒罪配之。（八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。八寒者，□浮□狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱也。） 〔四、提舍尼配杖〕，梵语提舍尼，华言向彼悔，从对治境以立名。僧只律云：此罪应发露也。盖言此罪轻於前之三罪，乃容对众发露悔过，故以杖罪配之。 〔五、突吉罗配笞〕，善见律中，梵语突吉罗，华言恶作。四分律本中，梵语式叉迦罗尼，华言应当学。谓余戒罪重易持，此戒难持易犯，常须念学，故不列罪名，但言应当学。此又轻於前，故以笞罪配之。［出华严经疏］ 〔一、佛说〕，佛说者，谓一切经法，皆是佛说也。然华严一经，亦通菩萨、声闻等共说，此言佛说者，如阿僧只品、随好品，乃是如来亲口宣说也。（梵语阿僧只，华言无数。） 〔二、菩萨说〕，菩萨说者，谓诸大菩萨，互相宣说，以显主伴互融也。如华严经中，十住、十行、十回向等品，皆是菩萨所说也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔三、声闻说〕，声闻说者，谓声闻之人，佛力加被，亦能说法也。如华严经中法界品，初即是声闻所说也。 〔四、众生说〕，谓众生亦能说法者，由众生诸佛，体本不二，佛所说法，即众生说；众生说法，即诸佛说，是名众生说也。 〔五、器界说〕，器界者，世界如器，即国土也。谓器界亦能说法者，即如来不思议神力而变现也。如华严经，菩提树等能作佛事。又如极乐国土，水鸟树林云台宝网，皆演妙音是也。（梵语菩提，华言道。菩提树等能作佛事者，谓菩提树及光明宝网，皆能演说法音也。）［出翻译名义］ 释迦谱云：息心所栖，故曰精舍，行者精练之所也。 〔一、给孤独园〕，给孤独，长者之名，以其仁而聪敏，积而能散，赈乏济贫，哀孤恤独，时美其德，号给孤独。尝侧金布地，以买只陀太子园，遂名给孤独园。因建精舍奉佛，佛於其中说法也。（梵语只陀，华言战胜。） 〔二、鹫岭〕，鹫岭，山名也。以其山形似於鹫鸟，故以名焉。中为精舍，佛居此而说法也。 〔三、猕猴江〕，猕猴江者，以猕猴尝於此江沐浴，故以名焉。大智度论云：毗耶离有一精舍，名猕猴池。佛曾於此说法。翻译名义云：那兰陀池旁建伽蓝，即其处也。（梵语毗耶离，华言广严。梵语那兰陀，华言施无厌。佛昔行菩萨道时，为大国王，建都此地，怜愍众生，好乐周给，时美其德，号施无厌。伽蓝，梵语具云僧伽蓝，华言众园。） 〔四、庵罗树园〕，梵语庵罗，华言柰，果名也。此树开华，华生一女，国人叹异，以园封之。园既属女，女人守护。故言庵罗树园。此女以宿善冥熏，见佛□喜，以园奉佛，佛即受之。於中建立精舍，而说法也。 〔五、竹林精舍〕，大智度论云：竹林精舍在耆□崛山中，其地平坦，严净胜於余处。佛曾於中说法，故有精舍，或云迦兰陀竹园。是也。（梵语耆□崛，华言灵鹫。迦兰陀，无翻。）［出阿毗达磨集论］ 结即系缚之义。谓众生因烦恼妄惑造诸恶业，而为众苦系缚，流转三界，不能出离，故云结也。（三界者，欲界、色界、无色界也。） 〔一、贪结〕，谓众生贪著三界生死之法，广行不善，由此能招未来苦果，不得解脱，是名贪结。 〔二、恚结〕，谓众生心有恼害，广行不善，由此能招未来苦果，不得解脱，是名恚结。 〔三、慢结〕，自恃凌他曰慢，谓众生常起我慢、邪慢等，广行不善，由此能招未来苦果，不得解脱，是名慢结。（我慢者，恃己之能，凌侮於他也。邪慢者，不礼塔庙，不敬三宝，不诵经典也。） 〔四、嫉结〕，谓众生耽著利养，心无厌足；若见他荣，即起妒心，广行不善，由此能招未来苦果，不得解脱，是名嫉结。 〔五、悭结〕，谓众生耽著利养，而於资生等物，其心吝惜，不能惠施贫乏，广行不善，由此能招未来苦果，不得解脱，是名悭结。谓善见山，马祀山，二山中间，有水，广六千由旬，其水生诸杂华，互相照触，日光为之生冷。五脏，心肺肝脾肾也，若患从心生者，身必寒热，口中常燥，心主口故。患从肺生者，身体胀满，四支烦疼，兼之鼻塞，肺主鼻故。患从肝生者，愁忧□恚，头痛眼疼，肝主眼故。患从脾生者，通身游风，[病-丙+习][病-丙+习]痒闷，饮食失味，脾主舌故。患从肾生者，咽喉噎塞，腹胀耳满，肾主耳故，是为五脏生患之相。（[病-丙+习]私习切。）［出析玄记］ 〔一、生老病死苦〕，谓众生初受生时，在母腹中窄隘不净，及出胎时，冷风触身，如被物刺；至於衰老，气力羸劣，动止不宁；复有疾痛，寒热所恼；至於命终，四大分离，神识飘散。此等因缘，悉皆是苦，是为生老病死苦。（四大者，地大、水大、火大、风大也。） 〔二、爱别离苦〕，谓常所亲爱之人，乖违离散，不得共处，是为爱别离苦。 〔三、怨憎会苦〕，谓常所憎恶之人，欲其远离，而反共聚，是为怨憎会苦。 〔四、求不得苦〕，谓於世间色声之境，及一切利养，种种可爱乐者，心欲而不能得，是为求不得苦。 〔五、五阴盛苦〕，五阴者，色受想行识也。阴即盖覆之义，谓能盖覆真性，不令显发也。盛即盛大之义，谓前诸苦，皆是五阴之所聚集，是为五阴盛苦。［出法苑珠林并五苦章句经］ 〔一、母人怀妊，从死得生〕，谓人托胎，居母腹中，生脏之下，熟脏之上，迫迮倒悬，苦痛无量；及至出胎，热风触身，如履刀剑，失声大叫，顿昧前因，是为生苦。 〔二、老人颜色败坏〕，谓人老年，发白齿落，目昏耳聩，四大不调，百节疼痛，头低腰屈，起坐呻吟，是为老苦。（四大者，地大、水大、火大、风大也。） 〔三、病人困劣〕，谓人以四大为体，一大不调，百一病生，四大不调，四百四病同时俱作，形骸苦痛，如被杖楚，手足不仁，气力虚竭，起坐须人，是为病苦。 〔四、人死风刀断脉〕，谓人临命终时，四大分散，痛毒辛酸，慈亲孝子，莫能相救，风刀解身，苦不可忍，是为死苦。 〔五、犯罪人束缚送狱〕，谓人违国正法，冒犯罪愆，枷锁萦身，系闭牢狱，受诸刑罚，苦不可言，是为狱苦。［出大乘广五蕴论］ 蕴者，积聚之义。谓众生由此五法积聚成身，复因此身积聚有为烦恼等法，能受无量生死也。亦名五阴者，阴即盖覆之义，谓能盖覆真性也。翻译名义云：积集有为，盖覆真性。是也。 〔一、色蕴〕，色即质碍之义。谓眼、耳、鼻、舌、身诸根和合积聚，故名色蕴。 〔二、受蕴〕，受即领纳之义。谓六识与六尘相应，而有六受，和合积聚，故名受蕴。（六识、六尘、六受者，眼识受色尘，耳识受声尘，鼻识受香尘，舌识受味尘，身识受触尘，意识受法尘也。） 〔三、想蕴〕，想即思想之义。谓意识与六尘相应，而成六想，和合积聚，故名想蕴。（六想者，谓意识著色想色、著声想声、著香想香、著味想味、著触想触、著法想法也。） 〔四、行蕴〕，行即迁流造作之义。谓因意识思想诸尘，造作善恶诸行，和合积聚，故名行蕴。 〔五、识蕴〕，识即了别之义。谓以眼、耳、鼻、舌、身、意六种之识，於诸尘境上，照了分别，和合积聚，故名识蕴。
（亦名五阴。）蕴，积聚也。谓积聚色受想行识五法以成身也。如来为迷心偏重者，合眼耳鼻舌身五根，但名为色；开意之一根，为受想行识，令其细观於心，是为合色开心，故说五蕴也。［出摄大乘论］ 五蕴者，色、受、想、行、识也。三德者，法身、般若、解脱也。法身即真如之理，般若即会真之智，解脱即自在之用。此之三德，皆由转五蕴而成也。（五蕴者，蕴乃积聚之义。谓众生积聚色等五法而成身也。梵语般若，华言智慧。解脱即自在之义，谓解脱业惑之缚也。） 〔一、转色蕴成法身〕，色即质碍之义。谓佛身相好，无边音声，无见顶相，悉由转色蕴而成，故云转色蕴成法身也。 〔二、转受蕴成解脱〕，受即领受之义。谓佛无量广大自在法乐，悉由转受蕴而成，故云转受蕴成解脱也。 〔三、转想蕴成解脱〕，想即想念之义。谓如来以无碍智，辩说一切诸法之相，无不自在，悉由转想蕴而成，故云转想蕴成解脱也。 〔四、转行蕴成解脱〕，行以迁流生灭为义，谓如来神通变现，以清净法摄化大众生，令得自在，悉由转行蕴而成，故云转行蕴成解脱也。 〔五、转识蕴成般若〕，识即了别之义。梵语般若，华言智慧。谓如来大圆镜智，平等性智，妙观察智，成所作智，无不自在，以由转识蕴而成，故云转识蕴成般若也。（大圆镜智者，如来真智，犹大圆镜也。平等性智者，如来性智观法平等也。妙观察智者，如来妙智善观诸法也。成所作智者，如来真智成所作事也。）［出请观音经疏］ 蕴即积聚之义。五蕴即、色、受、想、行、识也。五分法身，身亦聚集之义，即戒、定、慧、解脱、解脱知见也。谓众生若能持戒修习定慧，行诸净业，则能转此五蕴色身，而为五分法身也。涅盘经云：因灭是色获得常色，乃至受想行识，亦复如是。是也。 〔一、转色蕴成戒身〕，色蕴者，即眼、耳、鼻、舌、身，诸根积聚之名。戒，防止身三、口四之法。谓众生若能持戒坚固，得身清净，则戒体成就，无持无犯，此即转色蕴而成戒身也。（身三者，杀、盗、淫也。口四者，妄言、绮语、恶口、两舌也。） 〔二、转受蕴成定身〕，受蕴者，即六识领纳六尘积聚之名。定即正定也。谓众生若能修习无漏禅定，则根尘泯净离诸散乱，此即转受蕴而成定身也。（六识者，眼识、耳识、鼻识、舌识、身识、意识也。六尘者，色尘、声尘、香尘、味尘、触尘、法尘也。无漏者，谓不漏落三界生死也。） 〔三、转想蕴成慧身〕，想蕴者，即意识思想六尘积聚之名。慧即智慧也。谓众生若能悟诸妄想皆是虚妄生灭，则意地明净，照了无碍，此即转想蕴而成慧身也。 〔四、转行蕴成解脱身〕，行蕴者，即造作种种诸业积聚之名，因此业行而有累缚也。解脱即自在之义。谓众生若能不作诸业，则脱其累缚而得自在，此即转行蕴而成解脱身也。 〔五、转识蕴成解脱知见身〕，识蕴者，即和合积聚之名。解脱知见者，知属智，知见属眼见，即无生智眼自在照了也。谓众生若能照了识心，皆是虚妄分别，则无生之智眼自在明了，此即转识蕴而成解脱知见身也。［出大庄严经］ 五蕴，色、受、想、行、识也。蕴以积聚为义。谓一切众生，皆由此五法积聚而成身也。故佛为瓶沙王说世间诸法，皆非坚实，而以此五种为喻焉。（梵语瓶沙，亦名频婆娑罗，华言模实，谓身模充实也。） 〔一、色如聚沫喻〕，色即众生色身，沫即水沫。谓沫因风吹水成聚，虚有相状，体本不实。以譬众生色身亦如聚沫，虚假不实也。 〔二、受如水泡喻〕，受即领受之义，水泡即浮沤也。谓水因风动，或因物系忽尔成泡，须臾即没。以譬众生所受苦乐之事，亦如水泡起灭无常也。 〔三、想如阳焰喻〕，想即想念之义，阳焰即日光也。谓远望旷野，日光发焰如水溶漾，而实非水，渴者想为水。故以譬众生妄想，亦如阳焰本无实体，因念成想，皆是虚妄也。 〔四、行如芭蕉喻〕，行即造作之义，谓芭蕉体是危脆之物，无有坚实。以譬众生造作诸行，亦如芭蕉之虚脆而无坚实也。 〔五、识如幻事喻〕，识即分别之义，幻事即幻术之事也。谓如幻巾为马，幻草木为人，皆幻力所成，本无实体。以譬众生识心分别诸法，皆随境生灭，亦无有实也。［出大般若经］ 五蕴即色、受、想、行、识也。蕴者，积聚之义。谓由积聚色等五法，以成色身也。实相者，真如无妄之理也。即此五蕴，而是实相之理，故名五蕴实相也。 〔一、色蕴实相〕，色即质碍之义。谓色是质碍幻色，实是般若真空，即幻色而明真空，是名色蕴实相。（梵语般若，华言智慧。） 〔二、受蕴实相〕，受即领纳之义。谓受是六根幻受，实是般若真空，即幻受而明真空，是名受蕴实相。（六根者，眼根、耳根、鼻根、舌根、身根、意根也。） 〔三、想蕴实相〕，想即思想之义。谓想是缘思幻想，实是般若真空，即幻想而明真空，是名想蕴实相。 〔四、行蕴实相〕，行即造作之义。谓行是造作幻行，实是般若真空，即幻行而明真空，是名行蕴实相。 〔五、识蕴实相〕，识即分别之义。谓识是分别幻识，实是般若真空，即幻识而明真空，是名识蕴实相。［出六波罗蜜经］ 藏即含藏之义。谓经律论等皆能含藏无量法义故也。 〔一、素□缆藏〕，梵语素□缆，即修多罗，华言契经。谓上契诸佛之理，下契众生之机也。经者，法也、常也。十界同遵之谓法，三世不易之谓常。经云：若彼有情，乐处山林，常居闲寂，修静虑者，而为彼说素□缆藏。是也。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。三世者，过去、现在、未来也。） 〔二、毗柰耶藏〕，梵语毗柰耶，华言律。律者，法也。谓能断决重轻之罪也。经云：若彼有情，乐习威仪，护持正法，一味和合，令得久住，而为彼说毗柰耶藏。是也。 〔三、阿毗达磨藏〕，梵语阿毗达磨，华言无比法，即论藏也。谓圣人智慧，分别法义，最胜无比。经云：若彼有情，乐说正法，分别性相，循环研核，究竟甚深，而为彼说阿毗达磨藏。是也。 〔四、般若波罗蜜多藏〕，梵语般若，华言智慧。梵语波罗蜜，华言到彼岸。即慧藏也。谓诸众生，由迷般若，居生死名此岸；菩萨，由修般若，到涅盘，名彼岸。经云：若彼有情，乐习大乘真实智慧，离於我、法执著分别，而为彼说般若波罗蜜多藏。是也。（梵语涅盘，华言灭度。） 〔五、陀罗尼藏〕，梵语陀罗尼，华言能持，亦云咒，即秘藏也。谓集种种善法，持令不失。经云：若彼有情，不能受持契经，调伏对治；或复有情，造诸恶业，种种重罪，使得消灭，速疾解脱，顿悟涅盘，而为彼说诸陀罗尼藏。是也。［出涅盘经］ 〔一、圣行〕，圣即正也，谓菩萨依戒定慧所修之行，故名圣行。（菩萨，梵语具云菩提萨□，华言觉有情。） 〔二、梵行〕，梵即净也。谓菩萨无空有二边爱著之染，名之为净；以此净心，运於慈悲，与众生乐，拔众生苦，故名梵行。 〔三、天行〕，天即是第一义天。谓菩萨由天然之理而成妙行，故名天行。 〔四、婴儿行〕，婴儿，以喻人天小乘也。谓菩萨以慈悲之心，示同人天、声闻、缘觉、小善之行，故名婴儿行。 〔五、病行〕，谓菩萨以平等心，运无缘大悲，示同众生，同有烦恼，同有病苦，故名病行。
［出圆觉钞］ 五行者，於六度中合定、慧二度，为止观一门，故名五行也。 〔一、布施〕，布施者，谓内外资财，以清净心悉能施之，而无吝惜也。（内资财，即身命法也。外资财，即世间财物也。） 〔二、持戒〕，持戒者，即防非止恶之义。谓奉持如来戒律，则能防止身口所作之恶也。 〔三、忍辱〕，忍辱者，谓於违逆之境，遇诸毁骂恼害之事，皆能安忍，心无恚恨也。 〔四、精进〕，精进者，谓修诸善道，精勤无怠，心心相续，不自放逸也。 〔五、止观〕，止观者，止是禅定之胜因，观是智慧之由藉，谓若能成就二法，自然定慧圆明也。［出释氏要览］ 〔一、求财不遂〕，求财不遂者，谓犯戒之人，既违佛制，梵行全亏，所求赀财，皆不遂意也。 〔二、设得衰耗〕，设得衰耗者，谓犯戒之人，既缺净行，纵使苦求所得赀财，福薄难消，悉皆衰耗也。 〔三、众不爱敬〕，众不爱敬者，谓犯戒之人，威仪既缺，细行全无，众所憎嫌，而不爱敬也。 〔四、恶名流布〕，谓犯戒之人，恶友常从，善人皆离，既无戒德，恶声日著，远近流布也。 〔五、死入地狱〕，谓犯戒之人，既无戒行，万善俱亏，临命终时，堕无间狱也。［出法苑珠林］ 〔一、衣服垢秽〕，谓诸天众铢衣妙服，光洁常鲜。福尽寿终之时，自生垢秽，是为大衰相也。（铢衣者，十黍重曰铢。诸天之衣，重六铢，故名铢衣。） 〔二、头上华萎〕，谓诸天众宝冠珠翠，彩色鲜明。福尽寿终之时，头上冠华，自然萎悴，是为大衰相也。 〔三、腋下汗流〕，谓诸天众胜体微妙，轻清洁净。福尽寿终之时，两腋自然流汗，是为大衰相也。 〔四、身体臭秽〕，谓诸天众妙身殊异，香洁自然。福尽寿终之时，忽生臭秽，是为大衰相也。 〔五、不乐本座〕，谓诸天众，最胜最乐，非世所有。福尽寿终之时，自然□居本座，是为大衰相也。［出法苑珠林］ 〔一、乐声不起〕，谓诸天音乐，不鼓自鸣。衰相现时，其声自然不起，是为小衰相也。 〔二、身光忽灭〕，谓诸天众身光赫弈，昼夜昭然。衰相现时，其光不现，是为小衰相也。 〔三、浴水著身〕，谓诸天众肌肤香腻，妙若莲华，不染於水。衰相现时，浴水沾身，停住不干，是为小衰相也。 〔四、著境不舍〕，谓诸天众欲境殊胜，自然无有耽恋。衰相现时，取著不舍，是为小衰相也。 〔五、眼目数瞬〕，谓诸天众天眼无碍，普观大千。衰相现时，其目数瞬，是为小衰相也。［出涅盘经］ 〔一、身见〕，谓於五阴中妄计有身，强立主宰，恒起我见，执我、我所，是名身见。（五阴者，色阴、受阴、想阴、行阴、识阴也。执我、我所者，计执一阴为我，余四阴为我所也。） 〔二、边见〕，谓计我身或断，或常，执断非常，执常非断；但执一边，是名边见。 〔三、邪见〕，谓邪心取理，颠倒妄见，不信因果，断诸善根，作阐提行，是名邪见。（阐提，梵语具云一阐提，华言信不具，外道名也。） 〔四、戒取见〕，谓於非戒之中，谬以为戒，强执胜妙，希取进行，是名戒取见。 〔五、见取〕，谓於非真妙法中，谬计涅盘，心生取著，妄计所得为胜，是名见取。（梵语涅盘，华言灭度。）［出大藏一览］ 梵语沙门，华言勤息。谓勤行善法，息灭恶事。凡受食时，先作五观，然后方食，故名沙门受食五观也。 〔一、计功多少，量彼来处〕，计功多少者，智度论云：此食垦植收获，舂磨淘汰，炊煮及成，工用甚多。量彼来处者，僧只律云：施主减其妻、子之分，求福故施。凡受食时，当作此观。 〔二、忖己德行，全缺应供〕，忖己德行，全缺应供者，毗尼母律云：若不坐禅诵经，营三宝事，及不持戒，受人信施，为施所堕，则不宜受食。德行若全，则可应供受食。凡受食时，当作此观。（三宝者，佛宝、法宝、僧宝也。） 〔三、防心离过，贪等为宗〕，防心离过，贪等为宗者，明了论疏云：出家先须防心三过，谓於上味食起贪，下味食起□，中味食起痴。以此不知惭愧，堕三恶道，凡受食时，当作此观。（三恶道者，饿鬼道、畜生道、地狱道也。） 〔四、正事良药，为疗形枯〕，正事良药，为疗形枯者，谓饥渴为主病，四百四病为客病，故须以食而为医药，用资其身。凡受食时，当作此观。（四百四病者，人身假地、水、火、风、四大所成，一大不调，则生百一种病，四大共成四百四病也。） 〔五、为成道业，应受此食〕，为成道业，应受此食者，谓不食则饥渴病生，道业何成？增壹阿含经云：多食致苦患，少食气力衰，处中而食者，如秤无高下。凡受食时，当作此观。［出起信论］ 〔一、本觉〕，本即直性，觉即智慧。论云：所言觉义者，谓心体离念，离念相者，等虚空界，无所不遍，即是如来平等法身，依此法身，说名本觉。（心体离念者，谓本觉心源之体，离於妄念也。等虚空界，无不遍者，虚空无边，以譬本觉之性体量充廓也。平等法身者，诸佛悟之不为高，众生迷之不为下，生佛不二也。） 〔二、始觉〕，始觉者，谓本觉心源之体，从真起妄，而成不觉；若能返妄归真，本觉体显，说名始觉。 〔三、相似觉〕，谓十信位人，以舍□分别执著相故，无明之惑将破，本觉之体将显；虽未真证，而似於真，是名相似觉。（十信者，信心、念心、精进心、慧心、定心、不退心、护法心、回向心、戒心、愿心也。舍□分别执著相者，谓於色声香味触法六尘之境，不分别好恶，不起贪□等执著之相也。） 〔四、随分觉〕，谓初住菩萨，乃至等觉位中，各破一品无明之惑，随觉一分法性之理，觉道未圆，是名随分觉。 〔五、究竟觉〕，谓妙觉、佛，菩萨地尽，满足方便，觉心初起，心无初相，以远离微细念故，得见心性，心性即常住，是名究竟觉。（觉心初起者，谓觉知第八识心初起无明之妄惑也。心无初相者，至此究竟位中，达法性之底，穷无明之源，离念寂静，则心无初动之相也。得见心性者，妄既穷源，则见本觉真心之性矣。心即常住者，心源既极，了无起灭，湛然常住也。）［出翻译名义］ 〔一、阿湿缚窭沙论师〕，梵语阿湿缚窭沙，华言马鸣。摩诃衍论云：过去世中，有一大王，名曰轮陀，有千白鸟，皆悉好声，若鸟出声，大王增德，若不出声，大王损德。如是诸鸟，若见白马，则出其声，若不见时，常不出声。尔时大王，遍求白马，终日不得。作如是言：若外道众，能令此鸟鸣者，都破佛教；若佛弟子，能令此鸟鸣者，都破外道。尔时菩萨用神通力，现千白马，令千鸟皆鸣，绍隆正法，令不断绝，是故世尊，字此菩萨，名曰马鸣。又本传云：此师说法时，能感群马悲鸣，故号马鸣。以其造起信论，大乘庄严等论，故称论师。 〔二、那伽曷树那论师〕，梵语那伽曷树那，华言龙猛，旧翻龙树。其母於树下生之，因龙成其道，故号曰龙树。辅行云：龙树之学广通，天下无敌，欲谤佛经。龙接入宫一夏，但诵七佛经，自知佛法深妙。遂出家，降伏外道，明第一义。以其作中观、大智度等论，故称论师也。 〔三、提婆论师〕，梵语提婆，华言天，乃龙树弟子也。以其造百论、大丈夫等论，故称论师。 〔四、鸠摩罗逻多论师〕，梵语鸠摩罗逻多，华言童受。以其阐扬论义，故称论师。 〔五、室利逻多论师〕，梵语室利逻多，华言胜受。谓此论王，如日照世，能破诸暗，故称论师。［出法界次第］ 〔一、眼识〕，谓眼根由对色尘即生其识，此识生时，但能见色，是名眼识。 〔二、耳识〕，谓耳根由对声尘即生其识，此识生时，但能闻声，是名耳识。 〔三、鼻识〕，谓鼻根由对香尘即生其识，此识生时，但能嗅香，是名鼻识。 〔四、舌识〕，谓舌根由对味尘即生其识，此识生时，但能尝味，是名舌识。 〔五、身识〕，谓身根由对触尘即生其识，此识生时，但能觉触，是名身识。
［出起信论疏］ 〔一、业识〕，业识者，即根本无明之惑也。谓本觉心源，初无动相，以不觉故，动为业识。论云：以依不觉故心动，说名为业。是也。 〔二、转识〕，转识者，亦名见相，谓依前业识初动之相，转成能见，即此能见初动之相，是名转识。论云：以依动故能见，不动则无见。是也。 〔三、现识〕，谓有能见，则一切境界妄现。此之境界，如镜之明，能现色像，是名现识。论云：以依能见，故境界妄现。是也。 〔四、智识〕，谓於前现识之相，不了自心所现，故起分别染净之智，是名智识。论云：依於境界心起分别。是也。 〔五、相续识〕，谓依前分别境界起念相续，无有间断，是名相续识。论云：依於智故，生其苦乐，觉心起念，相应不断。是也。五趣者，即欲界六天、人、饿鬼、畜生、地狱也。本该六趣，以阿修罗通於诸趣，故但言五。杂居者，五趣虽果报苦乐不同，总居於欲界故也。（欲界六天者，四天王天、忉利天、夜摩天、兜率天、化乐天、他化自在天也。梵语阿修罗，华言无端正。）［出释禅波罗蜜次第法门］ 轮有运转摧碾之义。梵语三昧，华言正定。谓行者修习禅定三昧，亦必勇猛精进，摧破惑业，从浅至深，从凡入圣，亦犹轮之义也。 〔一、地轮三昧〕，地有二义：一住持不动，二出生万物。谓行者修习禅定三昧，若证未到地定，顿觉身心相空，泯然入定。定法持心，如地不动，由未到地，出生初禅种种功德，亦犹地之能生物也，是名地轮三昧。（未到地定者，谓於欲界中修禅，身虽未到初禅，而已得初禅定也。） 〔二、水轮三昧〕，水有二义：一润渍生长，二体性柔软。谓行者修习禅定三昧，於地轮中，若证水轮三昧，即发诸禅种种功德，定水润心，善根增长，即润渍之义。由得定故，身心濡软，折伏高慢，随顺善法，即柔软之义，是名水轮三昧。 〔三、风轮三昧〕，风有三义：一游空无碍，二鼓动万物，三能破坏。谓行者修习禅定三昧，发相似智慧无碍方便，如风游空，一切无碍，既得智慧无碍方便，即能击发种种出世善根，功德生长，如风之鼓动万物。由此之智慧无碍方便，即能摧破一切诸见烦恼，亦由风之破坏於物，是名风轮三昧。（相似智慧者，谓於初果已上所得智慧，由未真证，故名相似。） 〔四、金沙轮三昧〕，金则譬真，沙喻无著，谓行者修习禅定三昧，若破见、思惑，明发真慧，无染无著，则得道果。若是菩萨，即能破一切尘沙烦恼，是名金沙轮三昧。（果即初果、二果、三果也。） 〔五、金刚轮三昧〕，金刚体坚用利，能摧碎诸物。谓行者修习禅定三昧，不为妄惑所侵，能断一切结使，成阿罗汉。若在菩萨，即能破无明惑，证一切种智，是名金刚轮三昧。（结使，即三界见、思惑也。梵语阿罗汉，华言无学。一切种智，即佛智也。）［出梵网经］ 首楞严经云：是五辛，熟食发淫；生啖增恚。十方天仙，嫌其臭秽，咸皆远离。诸饿鬼等，舐其唇吻，常与鬼住，福德日销。大力魔王，现作佛身，来为说法；非毁禁戒，赞淫怒痴。命终为魔眷属，永堕无间地狱。是故求菩提者，当断世间五种辛菜也。（梵语首楞严，华言健相分别。梵语菩提，华言道。） 〔一、大蒜〕，大蒜者，至荤至辛之物也。 〔二、□葱〕，□葱者，薤也。其形似韭类，山葱也。 〔三、慈葱〕，慈葱者，乃葱之正名也。 〔四、兰葱〕，兰葱者，即小蒜也。杂阿含经云：非小蒜，木葱。是也。木葱即韭也。 〔五、兴渠〕，兴渠者，叶如蔓菁，根如萝卜，生熟皆臭如蒜。出于阗国，华夏不产，故不翻也。［出四分律］ 〔一、自害〕，谓毁戒之人，身口意业悉皆不净，常受贪穷，福不归身，善神远离，是名自害。 〔二、为智所诃〕，谓毁戒之人，诸善比丘皆悉诃责，而常畏避，如恶死尸，是名为智所诃。（梵语比丘，华言乞士。） 〔三、恶名流布〕，谓毁戒之人，三业不净，与不善人共住，善人亦不喜见，不善之名闻於远近，是名恶名流布。（三业者，身业、口业、意业也。） 〔四、临终生悔〕，谓毁戒之人，老死临期，恶境现前，追悔无及，是名临终生悔。 〔五、死堕恶道〕，谓毁戒之人，既绝梵行，全无善因，福尽苦至，即堕恶趣，是名死堕恶道。（梵行即净行也。）［出华严孔目］ 〔一、杀父母〕，谓父母养育，恩同天地，为子者，当竭力孝养奉事，以报其恩，况行杀逆；若行此事，是为逆罪，即堕地狱。四分律云：若杀父母者，不许出家受具足戒也。（具足戒者，即二百五十戒也。） 〔二、破和合僧〕，谓比丘集众行布萨时，和合作法，若后来者，当随顺寂默，或当出避。若以□恶之心，破其法事，令不和合，是为逆罪。律云：破和合僧者，不许出家受具足戒也。（梵语比丘，华言乞士。梵语布萨，华言净住。） 〔三、出佛身血〕，谓佛是一切众生慈父，能令众生悟明自心，出离苦趣。众生历劫供养，不能报其恩德万一，而况出其身血；若行此事，是为逆罪。兴起行经云：提婆达多推出掷佛，山神接之，迸一小石，伤佛足指，即有血出，以此因缘后堕地狱。（梵语提婆达多，华言天热。） 〔四、杀阿罗汉〕，梵语阿罗汉，华言无学。谓无法可学。又名应供，应受人天供养故也。众生即当供养恭敬，以为种福之田，况行杀逆；若行此事，是为逆罪。律云：杀阿罗汉者，不许出家受具足戒也。 〔五、破羯磨僧〕，梵语羯磨，华言作法办事。谓比丘受具足戒，或行忏悔法时，当依和尚阿□黎行羯磨法，作法成就，方为得戒，若有人见者，当随顺寂默，或当出避。若以恶心，破其作法，令不得戒，是为逆罪。律云：破羯磨者，不许出家受具足戒也。（和尚，梵语邬波遮迦。于阗国翻和尚，华言力生。梵语阿□黎，华言轨范。）逆者违悖天理也。谓人於父母，当竭力孝养，以报其恩，而反害之。僧之和合，得成道业，利益於人，反离间而破散之。诸佛如来出现世间，度脱一切众生，所当恭敬供养，反伤支体，以出其血。罗汉出离三界，为世福田，利益有情，所当礼敬，反加杀害。僧之羯磨，为人受戒，不一心奉事禀受戒法，反以恶言破毁其行。如是等人，永堕地狱，无有出期。如世极重之病，尤难治也。（罗汉，梵语具云阿罗汉，华言无学。三界者，欲界、色界、无色界也。梵语羯磨，华言作法。）［出大智度论］ 〔一、天耳通〕，天耳通者，谓於世间一切众生苦乐、忧喜、种种音声，悉能闻也。 〔二、天眼通〕，天眼通者，谓於世间一切种种形色，及诸众生，死此生彼，苦乐之相，悉能见也。 〔三、宿命通〕，宿命通者，谓於自身、他身，多生所行之事，悉能知也。 〔四、他心通〕，他心通者，谓於他人心中思惟种种善恶之事，悉能了知也。 〔五、神足通〕（亦名如意通），神足通者，谓随意变现，飞行自在，一切所为，无有障碍也。［出正法念处经］ 五道者，天、人、地狱、饿鬼、畜生也。若言六道，则加阿修罗。此不言者，以阿修罗一道，摄於天、人、畜生、饿鬼诸趣之中故也。（梵语阿修罗，华言无端正。） 〔一、天道〕，天者，最高最上，极大极尊，受用出於自然，快乐莫非如意，由昔广修净行故感此报，是名天道。 〔二、人道〕，人者，忍也。谓能安忍世间苦乐之境也。又仁也，如梵摩喻经云：清信善人，守仁不杀，知足不盗，贞洁不淫；执信之人，言不欺诳；忠孝之人，不嗜醉酒。盖天地所生，惟人为贵，由习善行，报感此身，是为人道。 〔三、地狱道〕，地狱，谓在地之下也。婆沙论云：赡部洲下，过五百逾缮那，乃有地狱。然此地狱，其量大小不同，其寿延促各异，皆由众生造极恶业，报尽命终，至此受苦也。（梵语赡部洲，即阎浮提，华言胜金洲。梵语逾缮那，又云由旬，华言限量。） 〔四、饿鬼道〕，谓此鬼类，羸瘦丑恶，见者畏惧，穷年卒岁，不遇饮食，或居海底，或近山林，乐少苦多，寿长劫远。由昔悭贪所报，获此身也。 〔五、畜生道〕，畜生亦名旁生。婆沙论云：畜谓畜养，谓其横生，覆身而行，禀性愚痴，不能自立，为他畜养，故名畜生。又名旁生者，谓其形旁而行不正，遍在诸处，由昔恶业报生此道也。［出圆觉经略疏钞］ 经云：譬如清净摩尼宝珠，映於五色，随方各现。以其体性莹净，绝无瑕□。以喻圆觉净性，在於五道，随类各应。故以方色喻五道也。（梵语摩尼，华言如意。） 〔一、白色喻天〕，谓天因纯善白业所感，乃得为天，故以西方白色而喻之也。 〔二、黄色喻人〕，谓人由持五戒功德所感，乃得为人，以人不在四趣之苦，不在诸天之乐，处得其中。故取中方黄色，以喻之也。（五戒者，不杀、不盗、不邪淫、不妄语、不饮酒也。四趣者，修罗趣、饿鬼趣、畜生趣、地狱趣也。） 〔三、黑色喻地狱〕，谓地狱由上品十恶黑业所感，乃获斯报，故取北方黑色以喻之也。（十恶者，一杀生、二偷盗、三邪淫、四妄言、五绮语、六两舌、七恶口、八贪欲、九□恚、十邪见也。十恶分上中下三品者，谓欲作、正作、作已。此三时心无悔者，名上品；作已能悔者，名中品；正作能悔者，名下品也。） 〔四、青色喻饿鬼〕，谓饿鬼由中品十恶之业所感，身常饥瘦，面多青色，故取东方青色以喻之也。 〔五、赤色喻畜生〕，谓畜生由下品十恶之业所感，常为刀杖之所伤害，受报血涂，故取南方赤色以喻之也。那含，梵语具云阿那含，华言不还。谓四禅中无烦天、无热天、善见天、善现天、色究竟天，亦名五净居天，此之五天，名位虽别，皆第三果圣人所居，故通为一有也。（第三果，即声闻阿那含果也。）［出翻译名义］ 五部律者，即如来所说律藏也。而分为五者，世尊成道三十八年，赴王舍城国王斋，食讫，令罗[目*侯]罗洗钵，因失手破为五片。是日有多比丘皆白佛言，钵破五片。佛言：表我灭后，初五百年，诸恶比丘，分毗尼藏为五部也。后优波鞠多果有五弟子，各执一见，遂分如来一大律藏为五部焉。（梵语罗[目*侯]罗，华言覆障。梵语比丘，华言乞士。梵语毗尼，华言善治，即律藏也。梵语优波鞠多，华言大护，又云近护。） 〔一、昙无德部〕（亦名昙摩鞠多），梵语昙无德，华言法密，密即隐覆之义；又云法藏，即四分律也。大集经云：我涅盘后，有诸弟子，受持如来十二部经，书写读诵，颠倒宣说，以倒说故，隐覆法藏，是为昙无德部。（四分律者，一比丘法、二比丘尼法、三受戒法、四灭诤法也。梵语涅盘，华言灭度。十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。） 〔二、萨婆多部〕，梵语萨婆多，华言一切有，即十诵律也。谓此部计三世有实之法。大集经云：我涅盘后，我诸弟子，受持如来十二部经，而复读诵外典，善能论议，凡所问难，悉能答对，是为萨婆多部。（十诵者，优波离十番诵出此律，故名十诵。梵语优波离，华言近执。以佛为太子时，能亲近执侍故也。） 〔三、迦叶遗部〕，梵语迦叶遗，华言重空观，即解脱律也。大集经云：我涅盘后，我诸弟子，受持如来十二部经，说无有我及以受者，转诸烦恼犹如死尸，是为迦叶遗部。（转诸烦恼犹如死尸者，谓转弃妄惑如死尸也。） 〔四、弥沙塞部〕，梵语弥沙塞，华言不著有无观，即五分律也。大集经云：我涅盘后，我诸弟子，受持如来十二部经，不作地水火风相，虚空识相，是为弥沙塞部。（五分者，一比丘戒、二比丘尼戒、三受戒法、四灭诤法、五僧法。） 〔五、婆蹉富罗部〕，梵语婆蹉富罗，华言犊子。谓因上古有仙染犊生子，自后种姓，皆名犊子。其部中计我非即五蕴，亦不离五蕴，而有实我。律本不来此土。大集经云：我涅盘后，我诸弟子，受持如来十二部经，皆说有我，不说空相，是为婆蹉富罗部。（五蕴者，色蕴、受蕴、想蕴、行蕴、识蕴也。）［出大乐金刚不空真实三昧耶经理趣释］ 部谓部类，教谓言教，主即主宰。此之五部，乃是如来金刚不空真实三昧法门也。而依五方立五部，以五佛为主者，各有所表也。中方毗卢遮那，即释迦如来也。四方四佛，乃释迦化现，以表诸佛同一法身也。以如来入种种三摩地，说种种陀罗尼门，虽各分部类，各有坛法，而皆与般若理趣相应也。然此法门，为令众生三业清净，得金刚智三摩地，而行慧施，不为烦恼染污，成就无上菩提，而证清净法身也。（梵语三昧，华言正定。梵语毗卢遮那，华言遍一切处。梵语释迦，华言能仁。梵语三摩地，华言等持。梵语陀罗尼，华言总持。梵语般若，华言智慧。三业者，身业、口业、意业也。金刚智者，如来智慧，无法不知，无惑不断，如金刚至坚至利，故云金刚智也。） 〔一、中方灌顶部〕，灌顶，喻也。如轮王太子受储君位，轮王乃取四大海水，灌太子顶，加以宝冠。以喻毗卢遮那，已得一切如来灌顶，受佛职位，而为三界法王。以清净法界智，演说般若相应陀罗尼，加持众生，身口意业悉得清净，亦受灌顶之位，而证清净法身，是为灌顶部。故中央以毗卢遮那为教主也。（三界者，欲界、色界、无色界也。） 〔二、东方金刚部〕，金刚部者，谓如来证得佛地，观众生藏识中烦恼习气，坚固难舍，以大空金刚智三摩地而摧破之，不离大圆镜智而演说般若相应陀罗尼，令诸众生得清净三业，而悟本有不坏金刚佛性，是为金刚部。故东方以阿[门@(人/(人*人))]佛为教主也。（烦恼习气者，烦恼余习气分也。大空者，即毕竟空也。梵语阿[门@(人/(人*人))]，华言不动。） 〔三、南方宝生部〕，宝生部者，谓如来得三界法王位，入金刚宝三摩地，愍念众生，而行慧施，心无吝惜，三轮清净，以平等性智，说诸陀罗尼，令诸众生所求一切伏藏，皆得现前，而证得河沙功德，是为宝生部。故南方以宝生如来为教主也。（三轮清净者，谓能施之人，所施之物，及受施之人，皆无取著也。） 〔四、西方莲华部〕，莲华部者，谓如来得自性清净法身，而住杂染浊恶世界，不被一切烦恼染污，犹如莲华。入清净三摩地，以妙观察智，说诸陀罗尼，令诸众生证悟清净法界，如莲华不染诸垢，具足一切无漏善法，是为莲华部。亦名法部，谓以此法门，加持极乐世界，水鸟树林，皆演法音。故西方以阿弥□佛为教主也。（无漏者，不漏落三界生死也。梵语阿弥□，华言无量寿。） 〔五、北方羯磨部〕，梵语羯磨，华言作法，又云办事。谓佛持一切如来智印，入大悲三摩地，以成所作智，说诸陀罗尼，加持一切众生，得无碍身语意业，令藏识中杀害杂深种子，悉尽无余；一切事业，皆悉成就，是为羯磨部。故北方以不空成就如来为教主也。（藏识，即第八识也。）［出华严经随疏演义钞］ 〔一、真如〕，真如者，乃真实无妄之理，即法性土之体也。此清净法身所依之土，以由法身无相，土亦如是，身土虽分，体原不二，故真如为体也。 〔二、真智〕，真智者，乃根本无分别智，即实报土之体也。此是如来圆满报身所依之土，以由实智功圆，万德成就，体无分别，境智一如，故以真智为体也。（根本无分别智者，如来惑业净尽，亲证本有圆明之智，此智照了万法，不待分别也。） 〔三、本识〕，本识者，乃根本清净识心，即色相土之体也。此是如来微尘相海身所依之土，以由福慧无边，相好具足，庄严悉备，性相如如，故以本识为体也。 〔四、四尘〕，四尘者，色、香、味、触也。此之四尘，乃后得智所现之色相，即他受用土之体也。此是如来他受用身所依之土，以由利他行满，随诸菩萨所宜变化，而现种种上妙色相诸尘境界，故以四尘为体也。（后得智者，即根本智后所得之智也。他受用者，因他机感见而受用也。） 〔五、诸事〕，诸事者，乃成事智，即变化土之体也。此是如来化身所依之土，以由往昔修习利他因缘，故能随诸有情心之所宜，而现种种净秽国土，令其成办众事，故以诸事为体也。［出法华玄义］ 天台智者大师，凡释诸经，皆立五重玄义。所谓一释名、二辩体、三明宗、四论用、五判教相。故此法华一经，亦有五重玄妙之义也。 〔一、法喻为名〕，法即妙法，喻即莲华。妙法者，妙名不可思议，法即十界十如权实之法。良以妙法难解，假喻易彰。妙法则权、实一体，莲华则华、果同时。故以法喻为名也。（十界者，佛界、菩萨界、缘觉界、声闻界、天界、人界、阿修罗界、饿鬼界、畜生界、地狱界也。十如者，如是相、如是性、如是体、如是力、如是作、如是因、如是缘、如是果、如是报、如是本末究竟等也。权即三乘法，实即一乘法也。） 〔二、实相为体〕，谓中道实相，为此经所诠妙体，故名实相为体也。 〔三、一乘因果为宗〕，一乘即一实相也，宗即要也。谓修此实相之行为因，证此实相之理为果，故名一乘因果为宗也。 〔四、断疑生信为用〕，用即力用，谓以大乘妙法，开示圆机。在迹门，令断权疑而生实信；在本门，令断近疑而生远信，故名断疑生信为用也。（迹门者，此经二十八品，前十四品所谈是也。迹犹足迹，如人住处，则有行往之迹。谓如来从久远之本，以垂近成之迹也。本门者，后十四品所谈是也。本犹根本，谓如来开近成之迹，以显久远之本也。） 〔五、无上醍醐为教相〕，圣人垂训之谓教，分别同异之谓相。此经纯圆极妙，异乎偏小诸教，喻如醍醐上味，不同乳酪生熟二酥，故名无上醍醐为教相也。［出天台四教仪集注］ 五钝者，钝即迟钝也。谓此五种妄惑，由推前身见等五种利使而生，对利说钝，故名钝使。 〔一、贪欲使〕，贪即引取无厌也。谓诸众生，贪著世间色欲财宝，恣纵心情，而无厌足，由此贪惑之所驱役，流转三界，故名为使。（三界者，欲界、色界、无色界也。） 〔二、□恚使〕，□即忿怒，谓诸众生，於违情境上，起诸□恚，恼乱自他，由此□惑之所驱役，流转三界，故名为使。 〔三、无明使〕，无明即迷惑不了，乃痴惑也。谓诸众生，以迷心缘境，於一切法，不能明了，由此痴惑之所驱役，流转三界，故名为使。 〔四、慢使〕，慢即自恃轻他也。谓诸众生，自恃种姓富贵，有德有才，轻蔑於他。由此慢心之所驱役，流转三界，故名为使。 〔五、疑使〕，疑即犹豫不决也。谓诸众生，迷心乖理，不能通达法相，由此疑惑之所驱役，流转三界，故名为使。［出起信论疏］ 〔一、修行施门〕，施有三义：谓若见一切来求索者，所有财物，随力施与，舍自悭贪，令彼欢喜，即资生施也。若见厄难，恐怖危逼，随己堪任，方便救济，令彼无畏，即无畏施也。若有众生，来求法者，随己所解，方便为说，不为贪求名利恭敬，唯念自利利他，回向菩提，即法施也，是名修行施门。 〔二、修行戒门〕，谓不作众恶，远离愦闹，修头陀行，乃至小罪心生怖畏，惭愧改悔；不轻如来所制禁戒，常护讥嫌，防止过失，故名修行戒门。（梵语头陀，华言抖擞。谓抖擞尘劳也。） 〔三、修行忍门〕，谓能忍受他人损恼，心不怀报；亦当忍於利、衰、毁、誉、称、讥、苦、乐等八法，故名修行忍门。 〔四、修行进门〕，谓於诸善事，心不懈退，立志坚强，勤修一切功德，自利利他，速离众苦，是名修行进门。 〔五、修行止观门〕，止谓遮止，一切境界散乱之相，随顺奢摩他故。观谓分别因缘生灭之相，随顺毗钵舍那故。以此二义，渐渐修习，不相舍离，令得成就，是名修行止观门。（梵语奢摩他，华言止。梵语毗钵舍那，华言观。）（亦名五众世间。）五阴者，色受想行识也。十界五阴各各差别，故名五阴世间。（色即质碍之色，受即领纳诸尘，想即思想，行即造作，识即分别善恶。以此五者，阴覆真性，皆名为阴。）五阴者，色受想行识也。阴即盖覆之义，谓能盖覆真性，不令显发也。盛即盛大之义，谓前诸苦，皆是五阴之所聚集，是为五阴盛苦。
五阴者，色受想行识也。阴即盖覆之义，谓能盖覆真性，不令显发也。盛即盛大之义，谓前生、老、病、死等众苦聚集，故名五阴盛苦。［出法华经］ 法华经中谓舍利弗不知龙女是大乘根器，宿习圆因而得成佛，以为例同报障女流，故说女人有五种障也。然说此五障者，欲令女人知有此障，即当发菩提心，行大乘行，早求解脱也。 〔一、不得作梵天王〕，谓梵天因中，修持戒善，得获胜报，而为天王。若女人身器欲染，则不得作梵天王。 〔二、不得作帝释〕，谓帝释勇猛少欲，修持戒善，报为天主。若女人杂恶多欲，则不得作帝释也。（帝释，梵语释提桓因，华言能天主，即忉利天主也。） 〔三、不得作魔王〕，谓魔王因中，十善具足，尊敬三宝，孝奉二亲，报生欲界他化自在天，而作魔王。若女人轻慢嫉妒，不顺正行，则不得作魔王也。（魔王即他化自在天王也。十善者，不杀、不盗、不邪淫、不妄言、不两舌、不恶口、不绮语、不贪欲、不□恚、不邪见也。三宝者，佛宝、法宝、僧宝也。） 〔四、不得作转轮圣王〕，谓转轮圣王因中，行十善道，慈愍群生，报作轮王。若女人无有慈愍净行，则不得作转轮圣王也。 〔五、不得作佛〕，谓如来行菩萨道，愍念一切，心无染著，乃得成佛。若女人身口意业，情欲缠缚，则不得作佛也。［出起世因本经］ 经云：佛告诸比丘，日天宫殿纵广五十一由旬，上下四方，悉皆正等，墙壁栏□，皆以金银琉璃所成。宫殿之形，四方远看似圆。宫殿之中，有五种风吹转而行，故名日行五风也。（月宫亦有五风，众宝严饰，种种墙壁栏□，与日宫无异。但纵广止有四十九由旬也。梵语由旬，华言限量。） 〔一、持〕，持者，任持也。谓日宫殿，因风任持，行於空中而不坠落也。 〔二、住〕，住者，安住也。谓日宫殿，因风任持之力，而於空中得安住也。 〔三、随顺转〕，谓日宫殿，因风所吹，而於空中任运随转也。 〔四、波罗诃迦〕，梵语波罗诃迦。月宫殿中亦有五风，余风名义皆同，唯第四一种名摄疑。此日宫波罗诃迦，亦是摄之义也。摄者，摄持也。谓日宫殿，因风摄持而行也。 〔五、将行〕，谓日宫殿，因风将助，能於空中速疾而行也。［出华严经疏］ 谓世间之食，但能资益生死之身。修行之人，於世美味，心不贪嗜。常持正念，以禅悦法喜等为食，则能长养善根，出离生死，成就菩提，故有出世间五种食也。（梵语菩提，华言道。） 〔一、念食〕，谓修圣道之人，常持正念，长养一切善根。如世之食，资益身根，是为念食。 〔二、法喜食〕，谓修出世行人，爱乐大法，资长道种，心生□喜，是为法喜食。 〔三、禅悦食〕，谓修出世行人，由得定力，自资长养慧命，道品圆明，心常喜乐，是为禅悦食。 〔四、愿食〕，谓修圣道之人，以愿持身，不舍万行，长养一切善根。如世之食，资益身根，是为愿食。 〔五、解脱食〕，解脱即自在之义也。谓修圣道之人，离诸业缚，於法自在，即得长养一切菩提善根。如世之食，资益身根，是为解脱食。亢，极也。谓天地亢阳炎火洞然，百草枯瘁，五谷不登，如是种种灾异，是为亢阳难。（五谷者，禾、麻、黍、菽、麦也。）谓外道见上二执皆有过失，便计我是常，身是无常；若尔，离身则无有我，此亦成过。是名亦常亦无常句。谓诸声闻所见佛身，见诸相好，皆因修成，名之为应。无而忽有，名之为化，是名亦应亦化。谓外道欲离上二过，故计：我与五蕴亦有、亦无，即堕有无、相违之见。亦有亦无者，谓不知真如之理，是即有之空，即空之有；而言真如亦有，是不知即空；又言真如亦无，是不知即有。二边共执，则成有无相违谤也。谓深密等诸大乘经，说有谈空，互相无碍，是为亦有亦空门。亲想者，谓於父母兄弟及亲戚朋友等，皆生亲爱之想也。谓凡於我有亲情眷爱者，故宜施之。此施亦非菩萨之行。菩萨行施，怨亲平等，岂分亲与不亲也。为修菩萨行，当远离诸恶邪见，亲近善友知识。如经所云：若有能说、信戒、多闻、布施、智慧，令人受行，即须亲近恭敬供养，是名亲近善知识。谓常忆念亲戚乡里，故名亲里觉。谓於五阴等法中，妄计我是能修行人，异於不能之人；及计我生人道，异於余道，故名为人。人即所化之众生也。佛出世之意，但为教化菩萨，成就佛道。盖由机器不纯，不得已而权施三乘之教，渐令入大故。至法华，即开三乘之权，而显一乘之实。三乘之人，同是菩萨之人，故名人一也。（三乘者，声闻乘、缘觉乘、菩萨乘也。）人不信受者，谓因前世语言无义，即是虚妄，故感今生虽有言说，人亦不信受也。谓风发於万窍，但有声响可闻，而无形相可见，故云人不见风。谓菩萨於大乘中，虽初发心，能令世间天、人、阿修罗等，不敢轻慢，盖天、人等，知彼菩萨，不久当得无上佛果；譬如小火，人不敢轻，所谓星火虽微，亦能燎原，其可忽哉。人中富贵者，谓天地所生，惟人为贵。既得为人，而又富贵，则其所修福业，必胜余人，故於今生得此报也。人者忍也。於世间违顺情境，悉能安忍故也。谓人以三归五戒为乘，运出四趣，生於人道，故名人乘。（三归依，归依佛、归依法、归依僧也。五戒者，不杀、不盗、不邪淫、不妄语、不饮酒也。四趣者，修罗趣、饿鬼趣、畜生趣、地狱趣也。）谓如来始初成道，先为提谓长者，说人天戒善，乃是因缘果报，实有之法，是名人天教。谓诸恶莫作，诸善奉行，是名人天机。谓若诸众生乐人、修人，菩萨即於彼前，应现人身而为说法，令其成就也。（乐人、修人者，谓爱乐人身，而修人之行也。）谓凡夫之人，於五阴身强立主宰，计我为人，作此妄见，故名人我见。（五阴者，色阴、受阴、想阴、行阴、识阴也。）菩萨慈悲无量，化导亦广，一切世间天、人、阿修罗等，皆悉奉事供养，如诸佛想；譬如世间之火，诸婆罗门、刹帝利、民庶等，皆悉奉事也。（梵语婆罗门，华言净行。梵语刹帝利，华言田主。）谓众生於五阴等法中，强立主宰，计我为人，妄生执著，是名人执。（五阴者，色阴、受阴、想阴、行阴、识阴也。）谓由揽五阴实法而成假名之人，凡夫不了，复於假名之中，妄执为我。若了五阴之法本空，假名之人，岂得定有。假名既不定有，则所执之我，亦不可得。故金光明经云：何处有人及以众生，是名人无我。（揽者，撮持也。五阴者，色阴、受阴、想阴、行阴、识阴也。五阴之身实有，故名实法；名字本来虚假，故名假名。）人者，忍也。於世违之境能安忍故。谓众生由过去戒善之因，感现在人伦之果，因果不亡，故名人有。谓人临命终时，四大分散，痛毒辛酸，慈亲孝子，莫能相救，风刀解身，苦不可忍，是为死苦。人即观世音，法即普门。观世音者，谓此菩萨以中道妙智，观於世间众生受苦求救之声，一时皆令解脱也。普门者，普遍也。门即能通之义，谓实相妙理，互通遍摄，无所障碍也。此品具两问答：依前问答，论观世音人。故经云：以是因缘，名观世音？依后问答，论普门示现种种说法。故经云：方便之力，其事云何？以人能秉法，故言人、法也。（前后问答者，无尽意初问，以何因缘，名观世音？佛答云：若有无量百千万亿众等。是也。次问云何游此娑婆世界等。答云：若有国土众生，应以佛身等。是也。）人者，忍也。於世违顺之境，皆能安忍也。谓人生於四洲之中，能行仁义礼智信之五常，能持不杀、不盗、不邪淫、不妄语、不饮酒之五戒，具修中品十善，感报而生，是名人法界。（四洲者，东弗于逮、南阎浮提、西瞿耶尼、北郁单越也。中品者，谓於作善已后，起少悔之心也。）人法者，如文殊问般若等经是也。谓文殊是人，般若是法，以二者合言，故云人法立题。（文殊，梵语具云文殊师利，华言妙德。梵语般若，华言智慧。）谓若诸众生，乐为人王，菩萨即於彼前，应现人王身而为说法，令其成就也。人相者，比前我相已进一步，虽不复认证为我，而犹存悟我之心，名为人相。经云：悟己超过一切证者，名为人相。是也。
谓众生於五阴法中，妄计我是人，我生人道，异於余道，是名人相。谓若男若女，必得所爱之人，互相贪染，是名人相欲。人空即我空也，亦曰生空。谓凡夫妄计五蕴是我，强立主宰，引生烦恼，造种种业。佛为破此计，故说五蕴无我。二乘悟之，入无我理，是名人空。（五蕴者，色蕴、受蕴、想蕴、行蕴、识蕴也。二乘者，声闻乘、缘觉乘也。）谓世间之人，所见之水，清浊虽异，皆是水也。人譬者，如如来师子吼等经是也。谓如来是人，师子是譬，以二者合言，故云人譬立题。谓因行五常五戒，出离四趣，方得人身。经云：得人身者，如爪上土；失人身者，如大地土。以其得少失多，故云人身难得。（五常者，仁、义、礼、智、信也。五戒者，不杀、不盗、不邪淫、不妄语、不饮酒也。四趣者，阿修罗趣、饿鬼趣、畜生趣、地狱趣也。）人即四天下之人也。谓因行五常、五戒，复行中品十善，得生其中，是名人道。（四天下，即四洲：东弗于逮，西瞿耶尼，南阎浮提，北郁单越也。五常者，仁义礼智信也。五戒者，不杀、不盗、不邪淫、不妄语、不饮酒也。）
人者，忍也。谓能安忍世间苦乐之境也。又仁也，如梵摩喻经云：清信善人，守仁不杀，知足不盗，贞洁不淫；执信之人，言不欺诳；忠孝之人，不嗜醉酒。盖天地所生，惟人为贵，由习善行，报感此身，是为人道。
人者，忍也。於世苦乐之境，而能安忍，是名人道。人即六道之一道也。谓世间一切有情之类，皆名众生，以人与众生皆有觉知之性，故以人配众生世间也。（六道者，天道、人道、修罗道、饿鬼道、畜生道、地狱道也。）今即是本。谓法华经从地涌出品已后所说，久远理事乃至权实，皆名为本；已即是迹，谓法华经从安乐行品已前，及华严、鹿苑、方等、般若已说事理权实等法，皆名为迹，故名今已本迹。谓比丘尼奉持具足禁戒，应从大德比丘处求受也。冥即暗也。谓世人生卑贱家，或旃陀罗家，及余种种下贱之家，贫穷活命，形体憔悴，而复作卑贱之业，名之为冥。处此冥中，复行身口意恶业，死堕恶趣，是为从冥入冥。（梵语旃陀罗，华言屠者。恶趣即饿鬼、畜生、地狱也。）谓世人生卑贱家，乃至作诸鄙恶之业，名之为冥。於此冥中，能行身口意善业，身坏命终，生於人天，是为从冥入明。从戒戒者，谓顺从佛制，清净三业。盖其内外相称，不为世事，但求真实利益，不要虚誉者也。（三业者，身业、口业、意业也。）谓世人生富贵家，若刹帝利、婆罗门、长者家，受身端正，多财多智，名之为明。於此明中，行身口意恶业，身坏命终，当生恶趣，受无量苦，是为从明入冥。谓世人生富贵家，乃至形相端严，名之为明。於此明中，行身口意善业，勤修福德，身坏命终，天上受生，是为从明入明。谓阿难闻如来所说十二部经，义趣无量，则智慧增明，无不了达，故名从闻生智。谓菩萨慧解精勤，行业成就，则不为一切邪论妄计之所折伏也。谓世间之人，或因他人教诫，或因他事感动，遂发菩提之心，则是藉他之力，是名他力。他化天者，谓欲得乐境之时，他天为其变化，假他所成，以为己乐故也。此天，即欲界天主。由修施、戒二种福业，胜化乐天，是以感报得生其中也。谓此天欲念渐尽，亦不对笑，但相视也。他化自在天者，谓假他所化以成己乐故。此天依空而居，即魔王天也。他受用者，他机感见而受用也。谓如来他受用身所依之土，以利他后得智为体。此由修德成就，随住十地菩萨所宜变现，以大慈悲力而现大小胜劣种种净土，是名他受用土。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。菩萨，梵语具云菩提萨□，华言觉有情。）他受用身者，为他机所感，而现此身，即他报身也。谓诸如来，由平等智，为十地菩萨，现大神通，转正法轮，令他受用大乘法乐也。（十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。）他受用身者，谓因他机感扣，而现此身，即胜应身也。他受用土者，亦即实报土也。谓佛以大慈悲力，随十地菩萨所宜，变为净土，或小或大，或劣或胜。他受用身，依之而住，是名他受用身依他受用土。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）他受用身土者，谓他机之所感见也。盖诸佛如来为令诸菩萨众受大法乐，进修胜行，随宜而现，或胜或劣，或大或小，转变不定，令他受用也。（他，他可切），他，梵语具云多他阿伽陀，华言如去。谓入诸法处不可得故。经云：唱他字时，入般若波罗蜜门，名真如平等藏。谓知欲界、色界，现在心、心所法及知无漏心、心所法，故名他心智。（心、心所法者，心即心王，心所即受想行等也。）他心通者，谓於他人心中思惟种种善恶之事，悉能了知也。
谓世、出世间所有诸法，若种若类，与夫他人所起心念，皆悉能知，是名他心通。仙即佛会之中诸大仙人也。谓其从佛入道，誓弘佛化，宣扬正法，饶益有情，是名仙说。谓如来法音，能使闻者，善解一切诸法也。（亦名除他垢），谓若人扫於寺地，因地净故，他人见无尘垢，心得清净，是名令他心净。谓菩萨自行既满，慈悲之心转更增上。故为求解脱者，说於涅盘之道，为求佛法者，说於大乘之法，悉皆令其愿心满足，故云令他愿满。谓月盛满之时，令人赏□，生娱乐心。犹如来说法开示明了，令诸众生修习禅定，破诸烦恼，而得解脱之乐也。令众生心不散乱者，谓佛欲说法时，必先地动，令诸众生恭敬严谨，心不散乱，而能信受也。谓如来所出语言，普令十方一切世界众生，心意欢喜，皆谓所说，从如来口门而出，亦无互相重复，而诸众会，各随音声，晓了诸法，然实非如来口门中出也。令众生知法相者，谓佛说法，微妙难知，必先地动，普令一切众生，心生警悟，觉了诸法之相也。令众生观说法处者，谓佛说法时，欲令十方世界统为一佛国土，必须地动，令诸众生得见说法殊胜之处也。谓如来无畏说法，专为开示一切众生，令知诸佛所行清净境界。犹师子震吼，而自振其尾，令所住之处，除去尘垢而得清净也。谓建造佛塔，盖令一切众生，至心恭敬供养，则能生诸福利也。声闻之人，执著空法，谓一切法皆空。如来为说大乘之法，破其执空之见，令生胜解，得入圣教，是名令入秘密。大悲心陀罗尼经云：诵持陀罗尼者，口中所出言音，若善若恶，一切天龙闻者，皆是清净法音。又偈云：譬如灵丹药，点铁成金宝，诵持陀罗尼，变凡作贤圣。又佛顶偈云：十方世界诸如来，护念归念受持者。是也。谓若有人，为其说法，劝令出家，剃发染衣，以正信心受持净戒，乃至成就菩提，其恩难报也。（梵语菩提，华言道。）令各各见佛者，谓佛在一处说法，能令一一众生各自见佛在前说法；譬如日出影现众水也。漏尽者，谓众生生死惑俱尽，不漏落三界也。若有人为其说法，令如法而修，破除烦恼，出离生死之苦，而证真空涅盘之乐，其恩难报也。（三界者，欲界、色界、无色界也。梵语涅盘，华言灭度。）令成熟得解脱者，谓佛说法时，若有根缘成熟众生来闻正法，必须地动，令其觉悟而得解脱也。令放逸生觉知者，谓佛说法时，或有放逸之人，不能毕集，必须地动，令其觉知，皆来谛听也。谓建造佛塔，盖令一切众生，心有所向，而敬慕归依也。谓建造佛塔，盖令一切众生，瞻仰顶礼，而生崇重正信之心也。谓如来说法之音，令人生欢喜之心也。集，积集也。谓众生积集烦恼惑业，而能招集生死之苦；若有人为其说法，令知烦恼过患，而灭除之，其恩难报也。谓如来无畏说法，为令一切众生，出离生死，而无怖畏。犹师子震吼，亦令群辈无怖心也。谓月盛满之时，普照大地，凡路之邪正险夷，令诸众生皆悉明见。犹如来开示生死邪险之途，令趋涅盘平正之道也。（梵语涅盘，华言灭度。）谓月盛满之时，普照大地，凡是路非路，令诸众生，悉皆明见。犹如来说法开示，正道邪道，人悉分别而知其可行不可行也。谓修行之人，欲修禅定，先须调适饮食，不饥不饱；次须随顺时节，不先不后；又当整肃威仪，无有懈怠。修此三行，用观分明，则诸缘屏息，心常寂静，安於禅定，是为观处明净。谓如来无畏说法，为令一切众生，守护身语，心不放逸；若有行恶法者，悉知惭愧，而生悔心。犹师子震吼，令一切诸兽皆不放逸也。谓如来以无畏力，宣说正法，为欲开示一切邪见众生，悉令正信，不为外道所惑。犹师子震吼，能令诸兽，离彼窟穴，悉来依附也。谓如来无畏说法，专为开示一切邪见众生，反邪向正，有所归依。犹师子震吼，亦令诸子，知其所住之处也。魔有多种，故曰诸魔。令生怖者，谓佛成道时，必须地动，令邪魔恐怖，而回正念也。令远处见闻者，谓佛在一处说法，以神通力，令他方异土众生，皆获见闻也。令随顺问正义者，谓佛说法时，为诸众生不解正义，必须地动，令其警觉，随顺请问，各得开解也。经云：初菩萨地得三昧神力，於百千劫，积集善根之所成就，次第入於诸地，乃至第十法云地，住大莲华微妙宫殿，坐大莲华宝师子座，众宝缨络，庄严其身，如黄金□卜。日月光明诸最胜子从十方来，就大莲华宫殿座上而灌其顶。是也。（梵语□卜，华言黄花。）谓菩萨以善巧智明，了知一切众生，虽皆空寂，而恒起无著之心，说法教化，令其度生死苦海，成无上正觉，是名以无著心济度众生智明。以理夺事门者，谓事相既虚，全体是理。故一切事法，了不可得。般若心经云：是故空中，无色、无受想行识。是也。（色受想行识，即五阴也。）谓仰观星宿日月风雨雷电霹雳术数之学，以求衣食，而自活命，是名仰口食也。任者即随缘任性之谓也。谓若有人言，我等今者，不断生死，不求涅盘，任彼一切，欲求圆觉。彼圆觉性，非任有故，说名为病。谓人起懈怠心，不求正行，而於五欲之境，自然而起诸惑，相续不舍，故名任运所起烦恼现行。（五欲者，色欲、声欲、香欲、味欲、触欲也。）梵语伊帝目多，华言本事。谓如来说诸菩萨等因地所行之事也。如法华经中，说药王菩萨，曾於日月净明德佛所，得法欢喜，然身然臂，以为供养，行诸苦行，求菩提道。等是也。（菩萨，梵语具云菩提萨□，华言觉有情。）
梵语伊帝目多，华言本事。谓如来说诸菩萨等因地所行之事也。如法华经中，说药王菩萨，曾於日月净明德佛所，得法欢喜，然身然臂，以为供养，行诸苦行，求菩提道等是也。
梵语伊帝目多，华言本事。谓说诸菩萨弟子因地所行之事。如法华经中本事品云：药王菩萨，於日月净明德佛所，得法欢喜，即然身臂，以为供养；修诸苦行，求菩提道。等是也。（梵语菩提，华言道。）谓修行之人，於习禅时，心住静定，久或生厌，随而折伏，益加精进也。谓十住、十行、十回向位菩萨，折诸烦恼，降伏其心，行诸波罗蜜，利益众生，是名伏心菩提。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救护众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。梵语波罗蜜，华言到彼岸。）伏即隐伏，忍即忍可，又安忍也。谓地前三贤之人，未得无漏。未能证果，但有智故，能伏烦恼而不能断，故名伏忍。（三贤者，十住、十行、十回向诸菩萨也。无漏者，不漏落生死也。）梵语伐□罗弗多罗（无翻），此尊者与一千一百阿罗汉，多分住在钵剌□洲。梵语伐那婆斯（无翻），此尊者与一千四百阿罗汉，多分住在可住山中。众不爱敬者，谓犯戒之人，威仪既缺，细行全无，众所憎嫌，而不爱敬也。谓菩萨所修福德智慧，皆是成佛之具，毕竟证得无上菩提，故名众具大。（梵语菩提，华言道。）谓菩萨因行深广，果报殊胜，於一切所须之具，不假营为，自然周足，心无染碍，是为众具果报自在。此第七重世界，依一切宝色焰海住，七佛刹微尘数世界围绕，佛号欢喜海功德名称自在光。谓大众既见雨华动地，知佛世尊必说大法，欣跃内充，以表大机当发。经云：大众得未曾有，欢喜合掌，一心观佛。是也。且喜怒人之常情，何得为瑞？盖天华悦眼，地动震心，是外瑞；心喜是内瑞，非常之喜昔虽曾有，而不为喜所动，今为喜动，而能一心观佛，故名众喜瑞。此第十五重世界，依净华网海住，其状犹如□字之形。十五佛刹微尘数世界围绕，佛号不可摧伏力普照幢。众即菩萨、二乘、天仙等诸大众也。谓佛说法，必有菩萨等大众云集同听，故名众成就。（菩萨，梵语具云菩提萨□，华言觉有情。二乘者，声闻乘、缘觉乘也。）菩萨初出世时，诸根清净，种子洁白，於诸威仪，无不具足，令诸有情，目睹心乐；如月初出，皎洁圆明，见者无不爱乐也。谓於五阴等法中，妄计我有五阴、十二入、十八界等，众法有数，故名众数。（十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）谓於五阴等法和合中，妄计众共而生，故名众生。谓世间众生，为从何来，复从何起；从此命终，当从何生；皆不可思议，故云众生不可思议。谓如来音声妙轮，出种种声，宣说法时，假使遍满三千大千世界一切众生，皆居缘觉之地，亦不能思惟称量也。（三千者，小千、中千、大千也。言三千大千者，总别兼举也。）谓一切有情众生，皆假五阴和合众共而生，名为众生；又复各各差别不同，故名众生世间。（五阴者，色阴、受阴、想阴、行阴、识阴也。）
谓五阴和合，众共而生，间隔不同，故名众生世间，即释迦如来所化之机众也。（五阴者，色阴、受阴、想阴、行阴、识阴也。）谓所化众生，隔别间差，故名众生世间。谓彼阿弥陀佛，於一佛土，身不动摇，於一切时，放大光明，悉能遍至十方世界，教化众生，令其如实修行，离诸染著，皆愿往生我国，是名众生世间清净。谓菩萨能为一切有情作归依处。凡所修习一切善法，乃至得入涅盘，皆以菩萨为之依止。譬如大地，能为一切万物之所依止也。（梵语涅盘，华言灭度。）忍即忍耐，亦安忍也。谓菩萨於一切众生不□不恼，如慈母爱子。又若一切众生以种种恶而加於我，心不□恚；以种种恭敬供养於我，心亦不喜，是名众生忍。经云：即无始来，一切众生轮转五道，於多生中，互为父母。以互为父母，故一切男子即是慈父，一切女人即是悲母；以是因缘，诸众生类，亦有大恩，犹如现在父母等无差别也。（五道者，天道、人道、鬼道、畜生道、地狱道也。）谓诸众生贪欲□恚愚痴，不依父母师长教诲，造种种恶，是名众生恶事。菩萨见众生修得一善者，赞叹其善，增彼勇猛；见多贪者，赞叹佛土清净殊胜，除彼贪欲；见懈怠者，赞叹诸佛精勤不息，除彼懈怠。皆令心生信乐，发其趣向，是名众生意乐意趣。谓菩萨若遇有情众生加恶於我，亦能忍受，略不□恨，是名众生数忍辱。谓九界众生，各具十界、十如是等法，而与佛之所悟本心所具之法，其体不二。故涅盘经云：一切众生即是佛，是名众生无差别。（九界者，十界中但除佛界也。）此依苦谛境而发誓也。谓菩萨遍观六道众生等类，无量无边，皆被生死诸苦所逼，一一不虚，故发誓愿欲度脱之，令出三界。故云众生无边誓愿度。（六道者，天道、人道、修罗道、饿鬼道、畜生道、地狱道也。三界者，欲界、色界、无色界也。）谓一切众生，轮回五道，互相生育，递为眷属，以是因缘，今所食肉，无非亲者，故云众生是己亲。（五道者，天道、人道、饿鬼道、畜生道、地狱道也。）谓众生多诸弊恶，不孝敬父母尊长，不畏恶业果报，不作功德，不修斋法，是名众生浊。谓诸众生，皆依世界而住其中，众生无有尽故，是名众生界无尽。众生相者，比前人相已进一步，谓虽已超过我人之相，犹存了证了悟之心，名众生相。经云：但诸众生，了证了悟，皆为我人而我人相所不及者，存有所了，名众生相。是也。
谓众生於五阴法中，妄计色受想行识众共而生此身，是名众生相。
菩萨若被他人打骂，即观宿世流转生死之时，一切众生皆我父母师长，当生恭敬；由此观故，灭怨憎相，生亲友相，如是修於慈忍，成就众生，是为众生相。谓五阴诸法，众共和合而生，名为众生。经云：同业相缠，合离成化，流爱为种，纳想为胎，交遘发生，吸引同业，胎卵湿化，更相变易，所有受业，逐其飞沉，生死死生，无有断绝，故名众生相续。（同业相缠合离成化者，众生皆由六根对於六尘，同造生死之业，故名同业。业相缠缚，故因缘和合而生，因缘别离而死。化犹变化，谓生死也。流爱为种，纳想为胎者，流，注也。谓识之流，爱则为种，神之纳想，则为胎也。交遘发生吸引同业者，遘，遇也。谓男女交相遇会，情所发生，吸撮导引同业之类，而入胎也。更相变易者，四生受报，循业不定也。所有受业，逐其飞沉者，随其所受业报，或升或沉，无定趣也。）谓众生妄计五阴众共和合而生，是名众生见。谓众生亦能说法者，由众生诸佛，体本不二，佛所说法，即众生说；众生说法，即诸佛说，是名众生说也。谓菩萨善能调伏一切众生。若有声闻性者，令得声闻道。有缘觉性者，令得缘觉道。乃至有人天性者，令其得人天乐，是名众生调伏。（声闻道，即四谛也。缘觉道，即十二因缘也。）众生身者，谓五蕴众共和合而生其身，即有情世间诸众生身也。菩萨知诸众生心之所乐，即以众生身作自身，亦作国土身，乃至虚空身也。（五蕴者，色蕴、受蕴、想蕴、行蕴、识蕴也。）谓一切邪见众生，无信心故，非其根器，虽闻此经，闻即生谤，而堕恶道，是名众生非器。谓众生不明自性，逐妄迷真，随顺妄惑，而造妄业；由此妄业，展转相生，轮转三界，不能返妄归真，故名众生颠倒。谓帝释诸天若欲游玩，随天福德之力，种种宝车，於此苑中自然出现。谓水火刀兵险难之处，忌於结界建坛，诵咒作法，以凶险多难，非吉祥空闲之地，难以安住作法也。梵语优□那，华言自说。谓无有人问，如来以他心智，观众生机，而自宣说。如楞严会上，说五十种魔事，不待阿难请问。又如弥□经，无有缘起，自告舍利弗等是也。（五十种魔者，谓色受想行识五阴，各有十种也。梵语阿难，华言庆喜。梵语舍利弗，华言□子。）梵语优婆塞，华言清净士。谓虽在家，能持五戒，清净自守；又云近事男，谓能持戒，可亲近承事诸佛法，故名优婆塞。（五戒者，不杀、不盗、不邪淫、不妄语、不饮酒也。）
梵语优婆塞，华言清净士。梵语旧云邬波索迦，华言近事男。谓其自行清净，亲近承事佛法也。梵语优婆塞，华言清净士。谓若有男子，乐持五戒，菩萨即於彼前，应现优婆塞身而为说法，令其成就也。（五戒，不杀、不盗、不邪淫、不妄语、不饮酒也。）梵语优婆夷，华言清净女，谓虽在家，亦能坚持五戒，清净自守，故名优婆夷。
梵语优婆夷，华言清净女。梵语旧云邬波斯迦，华言近事女。谓其自行清净，亲近承事佛法也。梵语优婆夷，华言清净女。谓若有女子，五戒自居，菩萨即於彼前，应现优婆夷身而为说法，令其成就也。梵语优婆提舍，华言论议。谓诸经中问答辩论诸法之事。如法华经提婆达多品中，智积菩萨与文殊师利论说妙法等是也。（梵语提婆达多，华言天热。梵语文殊师利，华言妙德。）梵语优楼频螺，华言木瓜林；谓其居处，近於此林，故以名之。将护四众，供给四事，令无所乏，最为第一。（四众者，一比丘、二比丘尼、三优婆塞、四优婆夷也。四事者，一饮食、二衣服、三卧具、四医药也。）梵语优波提舍，华言论议。谓诸经中问答辩论诸法之事，是为论议。如法华经提婆达多品中，智积菩萨与文殊师利相见论说妙法等是也。（梵语提婆达多，又云调达，华言天热。梵语文殊师利，华言妙德。）梵语优波离，华言化生，或翻上首。以其持律第一，为众纪纲故也。如来灭后，与五百圣人，於毕钵罗窟内，结集毗奈耶藏。（毕钵罗，西域记云：即菩提树也。梵语毗奈耶，华言善治，即律也。）梵语优波离，华言上首，或云近执。佛为太子时，曾为亲近执事之臣。出家持律，为众纪纲，故称持戒第一。梵语优钵罗，华言青莲华。梵语优陀那，华言自说。谓无有人问，如来以他心智，观众生机，而自宣说。如楞严会上说五十种魔事，不待阿难请问。又如阿弥陀经，无有缘起，自告舍利弗等是也。（五十种魔事者，谓於色、受、想、行、识五阴中，各有十种也。梵语阿弥陀，华言无量寿。梵语舍利弗，华言□子。）人之生世，离必有会，合必有离，此理之自然，而非人意之所能必。故今之会合，安知异时而不别离，故会合亦不可久保也。谓人修行，多为恶友所惑；若学道之时，得遇善知识，劝奖诱掖，令其开解，是为难也。谓会前六门缘起差别教法，同入真如一实之体也。盖诸圣教，皆从真如流出。故因缘事相本空，全是真如体性也。缘即一切事法也，实即一真之理也。谓善财见摩耶至弥勒善知识，寄等觉之位，现大愿身，等於虚空，一切众生，三世诸佛，而各住自法，安住不动，不余本量，会众事缘，归於实理，是名会缘入实相。（摩耶，梵语具云摩诃摩耶，华言大术。梵语弥勒，华言慈氏，三世者，过去、现在、未来也。不余本量者，本体之量广大无外，一切含摄，而无所遗余也。）会即融会，色即根身世界也。谓根身世界，本是真如一心，与生灭和合而有。今观此色，都无实体，归於真心之空，故云会色归空。（根者，谓眼等诸根。身即色身也。）传译者，谓西天传至东土，译彼梵语，成此华言也。盖此经前后凡二译。一晋义熙十四年，北天竺僧佛度跋陀罗，於扬州谢司空寺，译梵本为三万六千偈，成六十卷。一唐证圣元年，于阗国僧实叉难陀，於东都佛授记寺，再译旧文，兼补诸阙，增益九千偈，共前四万五千偈，成八十卷。即今流传者是也。感通者，佛度跋陀罗译经之时，感龙王遣二青衣童子，每日从池而出，以给瓶砚之水。实叉难陀译经之时，感天降甘露，徵应良多，备载传记也。（梵语佛度跋陀罗，华言觉贤。梵语实叉难陀，华言喜学也。）谓此鬼宿因争讼，藏覆己罪，为人所讼，故受此报；托附於人，传送吉凶福祸之言，是名传送鬼。伯者，即父之伯。於己为伯祖也。谓作猎主，伺捕禽兽，以利其生，而自积罪业，是为恶律仪。伽，梵语具云伽陀，华言底。谓知一切诸法根底，不可得故。经云：唱伽字时，入般若波罗蜜门，名普安立。疏云：即一切法行取性。
伽，梵语具云伽那，华言厚。谓知诸法不厚不薄故。经云：唱伽字时，入般若波罗蜜门，名持一切法云坚固海藏。疏云：即平等性，犹言厚薄平等，如云普覆。梵语伽耶，华言城。谓其居家在王舍城南七由旬，故以名之。观了诸法都无所著，教化众生，最为第一。（梵语由旬，华言限量。一由旬，四十里也。）梵语伽陀，华言讽颂，或名不颂颂，谓不颂长行也；或名直颂，谓直以偈说法也。
梵语伽陀，华言讽颂。谓不颂长行之文，但直说偈句，如金光明经中空品等是也。亦名孤起。如楞严经中，阿难赞佛偈云：妙湛总持不动尊。等是也。（楞严，梵语具云首楞严，华言健相分别。梵语阿难，华言庆喜。）
梵语伽陀，华言讽颂。谓不颂长行之文，直说偈句。如金光明经中空品等是也。亦名孤起，如楞严经中阿难赞佛偈云：妙湛总持不动尊等是也。（楞严，梵语具云首楞严，华言健相分别。梵语阿难，华言庆喜。）
梵语伽陀，华言讽颂。谓不颂长行，直说偈句。如金光明经中空品等是也。三衣者，九条、七条、五条袈裟之衣也。谓比丘少欲知足，衣取盖形，不多不少。如白衣之人，畜种种衣，及外道苦行，裸形无耻，皆不合中道。是故佛弟子舍此二边，但受三衣为头□行也。（梵语袈裟，华言不正色，言九条、七条、五条者，此袈裟上中下之等第也。）谓比丘四威仪中，坐为第一，食易消化，气息调和，可以入道。若懈怠睡眠，诸烦恼贼常伺其便。若行若立，心动难摄。是故比丘常当安坐，胁不至席，为头陀行也。（四威仪，即行住坐卧之威仪也。）谓二乘之人，观一切法皆悉虚幻，但见於空，不见不空，故名但空。谓别教菩萨从初住位中断见惑，二住至七住位中断思惑，则永不退失超凡之位，故名位不退。（初住即十住，发心住、治地住、修行住、生贵住、方便具足住、正心住、不退住、童真住、法王子住、灌顶住也。）
谓菩萨十信满足，入十住位，乃至十行、十回向位，即得分见法身，住正定位，而不退转也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）位即修行所历之位次也。谓十住、十行、十回向、十地等诸位，以行妙故，所证之位亦妙，不可思议。经云：乘是宝乘，游於四方。是也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。四方，即东西南北，表前四十位也。）位满觉生相者，位满即佛位果满也。谓大菩萨修行满足，证佛果位，则能觉了心中一念初生之相分齐也。位高者，谓居卿相台辅，为百辟之长也。谓修道之人，非时不住，若或住时，随所住处，常念供养三宝，赞叹经法，广为人说，思惟经义，如法而住也。（三宝者，佛宝、法宝、僧宝也。）
住者，安住也。谓日宫殿，因风任持之力，而於空中得安住也。住劫者，谓世界安住也。有二十小劫。第九小劫，人寿减至五万岁时，第一拘留孙佛出世；减至四万岁时，第二拘那含牟尼佛出世；减至二万岁时，第三迦叶佛出世；减至一百岁时，第四释迦牟尼佛出世。第十小劫，人寿减至八万岁时，第五弥勒佛出世；第十五小劫，於减劫中，第六师子佛乃至欲乐佛，凡九百九十四佛相继出兴，说法度人。第二十小劫，於增劫中，楼至佛出世，满足一千也。已上二十小劫，皆悉一增一减，名为住劫。（梵语拘留孙，华言所应断。梵语拘那含牟尼，华言金色仙。梵语迦叶，华言饮光。梵语释迦牟尼，华言能仁寂默。梵语弥勒，华言慈氏。梵语楼至，华言爱乐。）住因者，谓如屋有柱则不倾堕，山河树木因大地故，而得住立。盖谓一切众生，皆依四大烦恼而住也。（四大者，地大、水大、火大、风大也。）谓十住等菩萨，破一品无明之惑，显一分三德，从浅至深，故名住地分见。（三德者，法身德、般若德、解脱德也。）住处不净者，谓观此身十月在於母胎，生藏之下，熟藏之上，臭秽中住，实为不净。大智度论云：是身如臭秽，不从华间生，不因瞻卜有，又不出宝山。是也。（梵语瞻卜，华言黄华。）
谓女人之体，是不净聚，处胎十月，居生熟二脏之间，故名住处不净。（生熟二藏者，谓初受饮食为生，饮食变坏为熟也。）谓有众生，心作是念：於此之处唯独我住，不容余人，是名住处悭。谓如来有大神力，住持世界，知诸众生机器大小，而摄化之，是名住持一切世界智。谓佛真身及於舍利住持世间，永久不坏，是名住持佛。（梵语舍利，华言骨身。）谓如来随顺众生，以身舍利住持世间，永久不坏。菩萨称佛随顺而见，是名住持佛随顺见。（梵语舍利，华言骨身。）谓人依段、触、思、识四种之食，则能摄养诸根，住立支持，故名住持依。（段食者，段即分段，谓以香味解三尘为体，入腹变坏，资益诸根也。触食者，谓眼识等所对色等诸尘，柔软细滑等触，而生喜乐，资益诸根也。思食者，谓第六意识，思於可爱之境，生希望意而润益诸根也。识食者，识即第八识也。谓由前三食势分所资，能令此识增胜，执持诸根也。）谓如来修无著行，具大舍心，随顺时缘，化利一切众生，而不见有能化、所化之想，是为住於大舍化不失时。谓菩萨修行般若，安住忍力，度诸众生；然以空慧照之，而终不起众生得度之想，是为住於忍力，而不住众生想。谓如来本住大寂灭定，而复有三种住，一者住圣人之位，二者多於天中住，三者多於净土中住。世出世间，无有超过其上，是名住无上也。谓菩萨住是三昧，但随智慧，不随於心，而住於诸法实相之中，是名住无心三昧。谓出家之人，当依佛制，乞食自活，资身进道，离於五种邪命之食也。（五邪命者：诈现异相，自说功能，占相吉凶，高声现威，说所得利，以动人心也。）谓出家之人，乞食之时，当须正其容貌，端其威仪，令一切人生敬信心也。谓出家之人，入於聚落乞食，当收摄身心，安住正戒，勿令毁犯也。谓出家之人，当须觉了身为苦本，甚可厌恶。为正道故，而行乞食，随得支身，以除饥渴，勿令多贪，妨进道业也。（已上乞食四事。）谓住於所证之法，不退不进，故名住法。谓既出胎已，住於世间，是为住相。
谓一念之心，□尔相续，是为住相。心会於理为住。谓别教菩萨，於十住位中，修习空观，故名住观。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。空观者，谓观一切法，性相皆空也。）梵语阿兰若，华言寂静处。谓比丘当住於空闲寂静之处，身离愦闹，心离欲尘，永绝攀缘，求无上道，是为头□行也。谓此珠八楞具足，而一一楞，放种种色，青黄赤白等，靡不鲜明也。（楞，角也。）谓真如之理，体性平等，无不容摄，故名体大。（体性平等者，谓凡圣染净之法，皆依真如之体，其性无有高下也。）谓此山以四宝所成，其体胜妙。以喻菩萨由闻思修，解四法而为妙体也。（闻谓闻受佛法，思谓思惟佛法，修谓修习佛法，解谓解了佛法。）体性柔软者，以喻比丘能折伏身语意业之□犷也。谓由现见彼自体性，故比类彼物不现见体，或现见一分自体，比类余分。如以现在比类去来，或以过去比未来事，或以现近事比现远事。又以一分成熟比余熟分。如是等类，名体比量。体用双融者，谓会前异体相入相即，二种皆融通也。盖诸法体用，交涉无碍，方成缘起。以体无不用故，举体全是用；以用无不体故，举用全是体。互不相碍，交彻圆融也。谓如上禀教修行，契理证於法身之体为本。即法身之体，起应身之用为迹，故名体用本迹。体即体质。谓如火以热为质相等，是名体相。菩萨修远离行，体相无染，清净化生，非假父母遗体不净所生；如月天子，胜业感果，体相清净，洁白无染也。谓体达无明颠倒之妄，即是实相之真，是名体真止。谓如来遍前九类微尘刹海，常演斯法，调伏众生，令归性海。一佛既尔，余十方佛，亦复如是。遍诸刹海，恒演斯法。故云余佛同。此喻发光地菩萨修行，入佛智海，获平等功德，舍离世间一切假名也。佛，梵语具云佛陀，华言觉。觉具三义：一者自觉，谓悟性真常，了惑虚妄；二者觉他，谓运无缘慈，度有情众；三者觉行圆满，谓历劫修因，行满果圆，是名为佛。（无缘慈者，谓无心攀缘一切众生而能自然现益也。）
佛即就人得名，觉照为义。谓觉斯玄妙，开解一切，悟大夜之重昏，朗万法之幽邃也。
佛，梵语具云佛□，华言觉。谓智慧具足，三觉圆满，故号为佛。（三觉者，自觉、觉他、觉行圆满也。）谓诸佛不常出世，众生悬远难遇，而况众生不修胜因，不行众善，虽佛出世，亦不得遇。故云佛世难遇。佛，梵语具云佛陀，华言觉。乘即运载之义。谓如来以一乘实相之法，运诸众生同到涅盘彼岸，故名佛乘。（梵语涅盘，华言灭度。）
佛，梵语具云佛陀，华言觉。乘即运载之义。谓如来以一乘实相之法，运诸众生同到涅盘彼岸，是为佛乘。（梵语涅盘，华言灭度。）谓众生得生净土者，常被佛光照烛，故菩提之心，日得增长，而不退转也。梵语涅盘，华言灭度，是时地亦大动。谓诸佛世尊，虽法身常住不灭，众生盲冥，难可得见。今佛出现世间，为令一切众生成就，大事因缘，甚为希有，是为世间难得之宝。谓南洲乃是中华文物之国，一切圣贤，皆出其中，其人易化，所以佛之降生，必在斯土。其余三洲，则不示现，所以胜之也。谓如来出现度生说法，巧妙方便，神通智慧，无有尽故，是名佛出现界无尽。谓佛初成道时，菩萨劝请，言我某甲，请佛世尊为众生转法轮，度脱一切，是名劝请转法轮。（某甲者，称自己名也。）谓菩萨生如来家，入佛智力，得大光明，游诸刹海，供养承事一切诸佛，是名佛力光明受生藏。（刹，梵语具云刹摩，华言土田。）佛，梵语具云佛陀，华言觉。谓佛有大功德力，资利智慧，而与一念相应，观真谛究竟，习气亦究竟，觉果圆满，故名佛地。（究竟，即毕尽之义也。）梵语阿罗汉，华言无学，又云无生。佛地即通教中果佛也。菩萨已断见、思，习气俱尽，而得成佛，因借声闻第四果以区别之，故云是阿罗汉果。谓如来之身，清净无染，不可漠测，不可言长，不可言短；与夫梵音深远，智慧辩才，现通说法，一切人天二乘等众皆莫能测，故云佛境界不可思议。（二乘者，声闻乘、缘觉乘也。）佛，梵语具云佛陀，华言觉。谓性体灵觉，照了诸法，非空非有，是名佛宝。
谓佛初於菩提树下成道，但示丈六之身，及说华严经时，现为卢舍那尊特之身，是为佛宝。（梵语菩提，华言道。梵语卢舍那，华言净满。）
谓佛具十身名相，差别不同，故名佛别相也。（十身者，菩提身、愿身、化身、力持身、相好庄严身、威势身、意生身、福德身、法身、智身也。）佛性者，觉性也。即诸佛所证真觉湛明之性，无染无净，离过绝非，以其无灭无生，不迁不变，是为常住果。佛言：过去远世，罗阅只城谷贵人饥，掘百草根，以续微命。时彼城东，有吱（九支切）越村，人民众多。村东有多鱼池，故彼村人各将妻子，诣止池边，捕鱼食之。时捕鱼人取鱼在岸而跳，我为小儿，以杖打彼鱼头。时池中有两种鱼，一名麸（音夫）鱼，一名多舌；自相语曰：我等不犯人，横见苦我等，后世当报。时吱越村人，则今释种。是小儿者，则我身是。麸鱼者，流离王是。多舌鱼者，婆罗门恶舌是。尔时鱼跳，我以小杖打彼鱼头，以是因缘，受诸苦报，今虽得佛，由此残缘，流离王伐释种时，我即头痛也。（罗阅只，梵语具云罗阅只伽罗，华言王舍城。）佛言：往昔罗阅只国节日聚会，有两力士，一刹帝利种，一婆罗门种。时共相扑。婆罗门语刹帝利曰：卿莫扑我，当与卿财。刹帝利便不尽力。二人得称，皆受王赏。后婆罗门不报所许。到后节会，复聚相扑。亦求如前得赏如上。复不相报。如是至三。刹帝利力士念曰：此人数欺我，今当使其死。便右手捺头，左手捉腰蹴之，挫折其脊，扑地即死。王大欢喜，赐金钱十万。时刹帝利者，则我身是。婆罗门者，提婆达兜是。我时贪财□恚，扑杀力士。以是罪缘，受诸苦报。今虽得佛，由此残缘，故有背痛也。（梵语刹帝利，华言田主。）佛言：往昔罗阅只城，有长者子，得病甚困。即呼城中大医子曰：为我治愈，大与卿财。医即治之，病既差已，不报其功。於后复病，又治之。差至三，不报。后复得病，续呼治之。医子曰：前已三治三差，而不见报，见欺如此。今我治彼，当令断命。即与非药，病遂增剧而死。时医子者，则我身是。病子者，今提婆达兜是。我时与非药致死，以是因缘，受诸苦报。今虽得佛，由此残缘，故有骨节烦疼也。（梵语提婆达兜，即调达，华言天热。）谓法华经唯谈一乘实相之理，是佛自所证得；虽欲开示，但为众生根钝，久默斯要，不务速说，故名佛所护念。谓如来色相之身，住持世间，能令众生佛种不断，是名佛持。谓佛摄持众生，令其常得亲近诸佛，诸魔不得其便，故名佛摄利益。谓十方诸佛，了悟十界、十如是等法而成正觉，即是悟本心之所具，亦是悟众生之所迷。迷悟虽殊，其体不二。故法华经云：唯佛与佛，乃能究尽诸法实相，是名佛无差别。佛即觉也，果即菩提之果也。谓能离诸烦恼，觉了万法，具一切智，而得无上菩提，乃是证此心之果，非从外得。故云佛是心果。（梵语菩提，华言道。）谓佛之智，即是真性，了了常知，能入无尽境界，是名佛智所入境界无尽。谓一切诸法中，悉以等观入，一切无碍人，一道出生死，是名佛机。（等观者，即非空非假，平等中道观也。一道出生死者，以中道观，顿断诸惑，顿出生死也。）谓佛欲舍寿命，入涅盘时，菩萨劝请，言我某甲，请佛世尊，久住世间，无央数劫，度脱一切众生，是名劝请住世。（劫，梵语具云劫波，华言分别时节。）佛，梵语具云佛陀，华言觉。谓觉法自性，善出世间，现诸威仪，说法度生，是名佛法智。佛，梵语具云佛陀，华言觉。觉具三义：一者自觉，谓悟性真常，了惑虚妄；二者觉他，谓运无缘慈，度有情众；三者觉行圆满，谓万行具足，为三界师，是名佛法界。（三界者，欲界、色界、无色界也。）佛答言：车匿比丘，其性鄙恶。我灭度后，汝当依我教法，调伏其心，舍本恶性，不久自当得证道果。（车匿无翻。西域记云：正音阐释迦，亦释种。太子出家，令车匿牵□陟。□陟马名，译云纳。）佛答言：汝问以何为师者，当知尸波罗戒是汝大师，依之修行，能得出世甚深定慧。（梵语尸波罗，华言戒。）佛答言：汝问依何法住者，当知依四念处，严心而住。一、观身性相，同於虚空，名身念处；二、观受不在内外，不住中间，名受念处；三、观心但有名字，名字性离，名心念处；四、观法不得善法，不得不善法，名法念处。一切比丘，应当依此四念处住。（观受者，受即领纳之义，谓眼耳鼻舌身意六根，领纳色声香味触法六尘之境也。不在内外者，心不在六根名内；不在六尘名外；根尘之中，名为中间。）经云：佛□维时，天帝释持七宝瓶来请佛牙。其火即灭，宝棺自开，帝释乃取佛口舌颔一牙，於天上建塔供养。（梵语□维，华言焚烧。）佛，梵语具云佛陀，华言觉，谓觉道俱圆，位登极果，世出世间最胜无比，人能恭敬供养，岂但获一切福，亦能灭一切罪，故名佛田。（世、出世间者，世谓人、天，出世间即菩萨、缘觉、声闻也。）谓观无量寿佛身相光明，身如百千万亿夜摩天阎浮檀金色。佛身高六十万亿那由他由旬。眉间白毫，右旋宛转，如五须弥山。佛眼如四大海水，青白分明。身诸毛孔，流出光明，如须弥山。彼佛圆光，如百亿三千大千世界。於圆光中，有百万亿那由他恒河沙化佛，有众多化菩萨，以为侍者。无量寿佛，有八万四千相，一一相有八万四千随形好；一一好，复有八万四千光明；一一光明，遍照十方世界。欲观无量寿佛者，从一相好入，但观眉间白毫，极令明了。见眉间白毫者，八万四千相好，自然当现。见无量寿佛者，即见十方无量诸佛，是名佛真身观。（梵语那由他，亦云阿□多，华言万亿。梵语须弥，华言妙高。）佛眼者，谓具前四眼之用，无不见知。如人见极远处，佛见则为至近。人见幽暗处，佛见则为显明。乃至无事不见，无事不知，无事不闻，闻见互用，无所思惟，一切皆见也。佛言：往昔波罗柰城边，有婆罗门子，名火□。复有瓦师子，名护喜。二子少小，心相敬念。护喜语火□曰：共见迦叶如来。火□答曰：何用见此髡道人。如是至三。后日，护喜复曰：可共暂见。答曰：何用见此髡头道人，髡头道人何有佛道？於是护喜捉火□头曰：为汝共见如来。火□惊怖，心念此非小缘，必有好事耳。火□即曰：今放我头，我共汝去。礼迦叶足。护喜白佛：火□不识三宝，愿佛开化。火□睹佛相好，心生欢喜，出家学道。时火□者，则我身是。护喜者，我为太子时，逾城出家，作瓶天子导我者是。我时以恶言道迦叶佛，故受诸苦报。由此余殃，今临成佛时，复受六年苦行，以偿余业也。（三宝者，佛宝、法宝、僧宝也。作瓶太子即色界净居天也。）佛自具十身者，一菩提身、二愿身、三化身、四力持身、五相好庄严身、六威势身、七意生身、八福德身、九法身、十智身也。（梵语菩提，华言道。）佛自立者，谓诸经题目，有佛自立。如金刚经云：是经名为金刚般若波罗蜜，以是名字，汝当奉持。是也。佛藏者，谓佛所说大乘诸经，明一切诸佛所说之法，及神通变现，导利众生等事。是也。佛言：往昔罗阅只城，有须檀长者子，名须摩提。父命终后。有异母弟，名修耶舍。时须摩提设计不与修耶舍分其家财，乃语修耶舍曰：共诣耆□崛山上，有所论说。弟曰：可尔。即执弟手上山，至高崖上，推置崖底，以石[土*追]（都回切，落也）之，即便命终。时须摩提则我身是。修耶舍者，今提婆达兜是。我时贪财害彼，以是因缘，受诸苦报。今虽得佛，不免残对。故我於耆□崛山经行，为提婆达兜举崖石以掷我头，山神以手接石，石边小片，迸堕击我脚指血出，受此报也。（梵语耆□崛，华言鹫头。）佛言：往昔有佛，名尽胜如来。会中有两种比丘，一名无胜，一名常欢。时波罗柰城，有大爱长者妇，名善幻。两种比丘，往来其家，以为檀越。无胜比丘为断漏故，供养无乏；常欢比丘，结未尽故，供养微薄。常欢比丘兴妒嫉心，诽谤无胜与善幻通，不以道法供养，乃恩爱耳。时常欢者，则我身是。善幻妇者今旃沙是。我时谤无胜，故受诸苦报。今虽得佛，由此余殃，故为外道比丘王臣说法之时，却被多舌童女，系盂起腹，来至我前，谤曰：沙门何以不说家事，乃说他事。汝今自乐，不知我苦。汝先共我通，使我有身，今当临月，事须酥油，养於小儿，尽当给我。尔时，众会皆低头默然。时释提桓因化作一鼠，入其衣里，啮盂系断，忽然落地。众等见已，皆大欢喜。（梵语比丘，华言乞士。断漏者，断除生死之漏也。结未尽者，谓结业未尽也。梵语旃沙，华言严帜，即多舌童女也。）佛於罗阅只竹园精舍，入城乞食，忽有木枪，迸在佛前。心自念言：此是宿缘，我当受之。众见惊愕。佛复心念，现偿宿缘，使众人见，不敢造恶。便踊身虚空，去地一仞。木枪逐佛，乃至七由延，枪亦随之。佛於空中，化一青石，厚阔十二由延。佛立石上，枪即穿石出，在佛前。复化水火风各厚阔十二由延，佛立其上，枪亦穿过。佛复上四天王宫，次第乃至梵天，枪亦次第而上，至於佛前，所过诸天，与说宿缘。佛复从梵天下至罗阅只城，枪亦寻下。国人随从看此因缘。佛恐众人见偿此缘，皆当闷死。故语众人，各自还归。亦敕诸比丘众，各还己房。佛便心念，当偿宿缘。遂叠大衣，敷座而坐。即展右足，木枪便从足趺彻过。舍利弗等皆至佛所，礼拜慰问。为说宿缘：往昔有两部主贾客，入海取宝。后遇水涨争船。第二部主与第一部主格战。第二部主以[金*窜]（七乱切）矛，[金*窜]第一部主脚，彻过，即便命终。佛告舍利弗，尔时第二部主者，则我身是。第一部主者，今提婆达兜是。我时[金*窜]彼脚，以是因缘，受诸苦报。今虽得佛，由此残缘，故受木枪刺脚也。（梵语由延，亦名由旬，华言限量。四天王者，东方持国天王、南方增长天王、西方广目天王、北方多闻天王也。梵天，即色界初禅天也。梵语舍利弗，华言身子。）佛证穷者，谓佛证果穷极也。故三觉圆明，六通自在，称法界性，说圆满经。经云：佛住甚深真法性，所流圆满修多罗。是也。（三觉者，自觉、觉他、觉行圆满也。六通者，天眼通、天耳通、他心通、宿命通、身如意通、漏尽通也。梵语修多罗，华言契经。）佛说者，谓一切经法，皆是佛说也。然华严一经，亦通菩萨、声闻等共说，此言佛说者，如阿僧只品、随好品，乃是如来亲口宣说也。（梵语阿僧只，华言无数。）
谓如来出现於世，为度众生，广说种种诸经，但自金口所宣者，是名佛说。佛，梵语具云佛陀，华言觉。谓若诸菩萨，入三摩地，进修无漏胜解现圆，观世音菩萨即应现佛身，而为说法，令其解脱也。（梵语三摩地，华言等持。进修无漏胜解现圆，谓修无为之法，即趣入三摩地，得无漏胜解，究竟圆成也。）此依灭谛境而发誓也。谓菩萨谛审菩提之果，最胜无有过上，自成就已，普愿一切众生咸皆成就。故云佛道无上誓愿成。（梵语菩提，华言道。）佛言：过去世时，有比婆叶如来，在盘头摩跋城中，与大比丘众俱。有盘头王与诸臣民，请佛供养及比丘僧。尔时城中有婆罗门，教五百童子。王设会，先请佛，默然许之。王还具馔已毕，即执香炉，启曰：惟愿屈尊，来受我供。佛敕大众，往诣王宫。食毕各还。时为病比丘请食而归，过婆罗门所，时婆罗门见食香美，便起妒意。此髡头沙门，正应食马麦，不应食甘馔。亦教童子言，此等师主皆食马麦。时婆罗门者，则我身是；五百童子者，五百罗汉是。我时言他食马麦，故受诸苦报。今虽得佛，由此残缘，我及众等，於毗兰邑食马麦九十日，以偿残报也。谓此山不离本处，而镇四洲，映蔽日月，而成昼夜。以喻菩萨不离本处，遍应十方，映蔽佛日及菩萨月，而成涅盘生死昼夜也。（四洲，东弗于逮、南阎浮提、西瞿耶尼、北郁单越也。日月於山腰旋转，而成昼夜，故云映蔽日月也。梵语涅盘，华言灭度。昼夜者，涅盘为昼，生死为夜也。）菩萨修行，以智慧光明普照，令一切有情，於其昏暗未觉悟者，咸使觉悟；譬如有人於雪山顶，然大火聚，光明遍照，则无幽而不烛也。谓作胜因，已获胜报，於胜报上，更作胜因，故名作因。谓菩萨听法，当念此法，令我能得涅盘及大菩提胜功德果，是名作大果胜功德想。（梵语涅盘，华言灭度。梵语菩提，华言道。）谓人深达妙义，作大法师，为众演说；以其正行，令彼进修，是为菩萨之善友也。谓菩萨听法，当念正法尊贵，希有难得，是名作宝想。作，即造也。舍者，舍前造作之相。谓外道计地水火风四大和合而造，后见四大相异，如地坚、水湿、火暖、风动，各各不同，遂执为无常，故云作已而舍无常。谓此健儿，虽先作恶，后能改悔，更不敢作。犹如浊水，置之明珠，以珠力故，水即为清，故名作已能悔。谓或依余乘，或依余定，作意修习，不能证悟，发起散乱，是名作意散乱。（余乘者，谓人天乘也。余定者，谓世间禅定也。）作意者，即心所法，有警察之义。谓如眼初对色时，便能觉察，引领趣境，使第六识即起分别善恶之念。及耳鼻舌身初对境时，亦能如是觉察、引领，是以遍行一切识境，皆由作意，故作意为眼等六识之缘也。（心所者，受想行也。六识者，眼识、耳识、鼻识、舌识、身识、意识也。）谓修净土之人，清净意业，发大誓愿，如实修行奢摩他，求生彼国，是名作愿门。（梵语奢摩他，华言止，谓止息散乱之心也。）作犹行也。谓既不杀生，又能放生；既不偷盗，又能布施；既不邪淫，又能恭敬；既不妄语，又能实语，是名作持。谓菩萨听法，当念於现法中，虽未证得涅盘及大菩提，即当於法如实修行止观，离诸罪垢，得大悦乐，是名作无罪大适悦想。（止观者，止即止息散乱，观即观照昏暗也。）谓菩萨听法，当念正法如日，光明一切等照，是名作明想。谓修菩萨行者，以多闻故，则於一切邪正之法，无不明了。若有众生邪见邪论者，为作正直知见，而格其非心也。谓身礼拜、口称唱、意思惟，三业所作，一依法度，披陈过罪，求哀忏悔，是名作法忏。谓菩萨既以正智照了真如之境，即能从体起用，现身说法，化诸众生，而得自在，是名作用自在。作者，即生心造作之谓也。谓若有人，言我於本心作种种行，欲求圆觉；彼圆觉性，非作得故，说名为病。谓菩萨听法，当念此法如眼，开我昏暗，令生智慧，是名作眼想。谓於五阴等法中，妄计我有身力手足，能有所作，故名作者。谓菩萨住是三昧，则能发起先所得诸三昧故，是名作行三昧。谓见一切物，常怀劫盗之心，不思物各有主，妄行攘窃，贼害於人，是为恶律仪。谓如来法音，能使闻者，展转启发於人，皆如教令也。谓於五阴等法中，妄计我能役使於他，故名使作者。谓众生既知性具如来之法，令其修行，悟入显现。如法华经云：为令众生开示悟入佛之知见等，是名使修行显示。谓於五阴等法中，妄计我当令他受诸苦乐果报，故名使受者。谓於五阴等法中，妄计我能令他起后世罪福之业，故名使起者。供养者，谓因成就檀度，故兴供养。若不长时供养三宝，则檀度不得圆满也。（梵语檀，华言施。三宝者，佛宝、法宝、僧宝也。）
谓於佛经典所在之处，如佛塔庙，皆应恭敬尊重供养也。谓如来往昔修行之时，以诸供具持奉十方如来而为供养，是名供养持。谓菩萨愿常恭敬供养一切诸佛，深信爱乐，修诸功德，无有□足，即得生如来家，是名供养诸佛受生藏。谓菩萨之所供养，非止一佛、一国土，微尘诸佛，能以身命财及一切供具，周至十方，供养诸佛；乃至不可说不可说佛，无不供养，故名供养诸佛普。谓修菩萨行，凡同事者，有所不足，即当推己之有，以济其无，使得安心成办道业，而无驰求之患。如经所说，若见同学同戒，有所乏少，转从他乞，所谓薰钵，染衣，瞻病，所须衣服饮食卧具房舍而供给之，是名供给同行。梵语三昧，华言正定。谓佛说经，必先入三昧定，静鉴法理，权实分明，然后从定而起，应机而说，故云依三昧也。（权实分明者，谓说小乘法为权，大乘法为实也。）主即说经教主也。谓毗卢遮那佛，现法界无尽身云，周遍十方微尘刹海，常说华严。经云：如於此处见佛坐，一切尘中亦复然。故云依主也。（梵语毗卢遮那，华言遍一切处。）谓所依为主，如言眼识，眼是所依为胜；识是能依为劣。将劣依胜，故名眼之识。如臣依主，能所相彰，是为依主释。（眼之识，若云眼即识，即属持业释也。）依义者，义即中道之理。若依此理而修，则能成就万行，破诸颠倒，而显中道之理也。不依语者，语是世间言语文字，非出世法，若依此而修，则万行不成，颠倒不破，中道不显也。依了义经者，谓诸大乘经，皆明中道、佛性，若依此而修，则万行成就，能见佛性也。不依不了义经者，谓小乘等经，不明中道、佛性，若依此而修，则万行难成，不见佛性也。谓所有诸法，皆依众缘相应而起，都无自性，唯是虚妄，故名依他自性。谓比丘尼结夏三月禁足安居，当与比丘同处，朝夕谘问法义，增益见闻，以自修习也。依内现依者，谓於国土中又现一切国土也。如成就品云：一一尘中难思刹，随众生心普现前，一切刹海靡不周，如是方便无差别。是也。
依内现依者，谓於一国土复现一切国土也。如成就品偈云：一一尘中难思刹，随众生心普现前，一切刹海靡不周，如是方便无差别。是也。（刹，梵语具云刹摩，华言土田，今略言刹即国土也。）依内现依正者，谓於国土微尘中，现无数佛身，复现一切佛刹。如现相品偈云：一一尘中无量身，复现种种庄严刹。是也。依内现正者，谓於国土现一切身也。如现相品云：一切刹土微尘数，常现身云悉充满，普为众生放大光，各雨法雨称其心。是也。
依内现正者，谓於一切国土复现一切身也。如现相品偈云：一切刹土微尘数，常现身云悉充满，普为众生放大光，各雨法雨称其心。是也。听人即听法之人也。谓佛说法，若无听者，终无有说。故云依听人也。处即说经处所也。谓诸佛菩萨，於十方尽虚空遍法界微尘刹海，乃至容一一毛端之处，皆有七处九会，顿演此经，犹如帝网，重重无尽。故云依处也。（七处者，一菩提场、二普光明殿、三忉利天、四夜摩天、五兜率天、六他化天、七逝多林。九会者，六处各说一会，惟普光明殿三会说也。）
谓出家之人，欲求寂静无为之乐，当离愦（古对切）闹之处，独处闲居，思灭苦本也。德本谓谈经必以智慧行愿为本也。若内无德本，外岂能谈？故佛告金刚幢菩萨言，由汝智慧清净故；告普贤菩萨言，亦以汝修诸菩萨行愿故。令汝入於三昧而演说法。故云依德本也。依报亦名依果，即世界国土也。谓诸众生各各随其果报之身，依之而住，故名依报。谓此山唯诸天及得神通者之所依止居住；以喻菩萨第一义天依持而住，可以神会，非有情能升也。（第一义天，即第一义谛之理也。）谓闻圣教所说，时众信受奉行。此佛地经，从薄伽梵说是经已，至经尽，文即依教奉行分。时即说经时分也。谓如来心冥至道，则混一古今。一念与多劫圆融，本无时分可限。今以无时之时，略显十时，恒演此经。经云：诸佛得菩提，实不计於日。是也。（劫，梵语具云劫波，华言分别时节。十时者，一念时、尽七日时、遍三际时、摄同类劫时、收异类劫时、以念摄劫时、劫念重收时、异类界时、彼此相入时、以本收末时也。）
谓出家之人，当念无常迅速，昼夜深自警悟，不可眠卧，妨损道业。遗教经云：昼则勤心修习善法，无令失时；初夜后夜，亦勿有废。是也。依智者，照了之心，名之为智；若依正观之智，於诸波罗蜜观察而修，则能破生死烦恼之业，必证大乘涅盘之果也。不依识者，妄想之心，名之为识。若依妄识而修，则构集生死烦恼之业，流转无穷，众苦不息也。谓第七识依根本而生，能与第八识传送染净等事，故名依本心。（第七识，即末那识也。）谓出家之人，於大众中，当依戒腊，资次而坐，勿令搀越。梵网经云：先受戒者在前坐，后受戒者在后坐。是也。（已上威仪四事。）谓菩萨以禅定智慧，而为岩窟行住坐卧，依止其中。如师子王，常於高岩邃窟之中，而为依止也。谓此识能为染净诸法之所依止，执持不失，是名依止执受。依止甚深者，谓如来所证真如法体，遍一切处，无染无净，不变不迁，於一切法不即不离，不可思议也。依止阿□黎者，即比丘依止之师也。谓比丘度夏，当依师住，或依止作宿。律云：乃至依住一宿者。是也。依者，依止之处，即所依之土也。正者，正受其报，即能依之身也。如佛果后，示现下三国土名为依报；示现前三教主及九界身，名为正报。法华开显三土，即是寂光，九界无非圆佛，寂光即所依之土，圆佛乃能依之身。以寂光、圆佛，理本无二，故能依中现正，正中现依。果既依正不二，因亦复然，由理同故。即知诸佛、众生，体用不二。此之不二，不出一念。故心法妙所以为门也。（下三国土者，同居土、方便土、实报土，以对常寂光土在上，故名下也。前三教主者，即藏、通、别三教果佛也。九界身者，即菩萨等九界之身也。寂光者，即常寂光土也。）依谓依报，即佛所依之国土；正谓正报，即佛能依之色身。依正相入，二皆无碍。经云：或作日月游虚空，或作河池泉井水，是为依正无碍。谓出家之人，或於道场中经行，或於聚落内乞食，当须行步徐缓，遵其法则也。依法者，谓依实相等法，修诸波罗蜜行，则能具足清净功德，能至菩提也。不依人者，如涅盘经云：魔王尚能假化作佛，况能不作其余之身。是故虽是凡夫，若所说所行，与实相等法相应，则可依信。虽现佛身相好，若所说所行，违於实相法者，则不应依也。（梵语波罗蜜，华言到彼岸。）现相，即说经之初，现瑞相也。谓或放光动地，华雨香云，皆为说法之瑞。故於诸会将欲说法，必先放光，警动物机，故云依现相也。依理成事门者，谓依於真如之理，而成世间之事；事无别体，全揽理成。如波依水，全水成波也。（水喻理也，波喻事也。）能加，谓如来以神力加被菩萨而说经也。然加有二种：一者显加，即佛以三业神力显然加被；二者冥加，即佛密与智慧，令他说法。故云依能加也。（三业者，身业、口业、意业也。）谓真如之体，性本虚融，不碍言说，以依言说能显真如，故名依言真如。说人即说法之人也。谓法无废兴，弘之由人。经云：佛法无人说，虽慧莫能了。故云依说人也。请人即谘请法要之人也。谓说法之人，慈悲深厚，虽无人请问，而或自谈。若敬法重人，要须诚请，而后为说，故云依请人也。谓佛虽寂用无心，而能依海印三昧之力，即起无碍之用。经云：众生形相各不同，行业音声亦无量，如是一切皆能现，海印三昧威神力，是为依起无碍。（海印三昧，谓香海澄□，湛然不动，一切形像，皆於中现，如印印文，以喻如来智海无心，一切众生皆在其中顿现也。）依即依凭，谓依凭术法，任意无碍，如乘符往来，药饵灵变之类，是名依通。（乘符往来，药饵灵变，皆神仙之术也。）谓此宗计世俗之法皆是虚妄，出世之法皆是真实，是为俗妄真实宗。俗谛者，显一性缘起之事也。所谓佛事门中，不舍一法，劝臣以忠，劝子以孝，劝国以治，劝家以和，弘善示天堂之乐，惩恶显地狱之苦也。
俗即世俗立一切法之谓也。诸法虽即本空，皆不可得，若以假观照之，则能谛了性具诸法，历历宛然，故名俗谛。信者，谓於一切善法，忍可乐欲，而不疑也。有三种：一、信实有，谓於诸法实事理中，深信忍故；二、信有德，谓於三宝真净德中，深信乐故；三、信有能，谓於世间、出世间一切善法，深信力故，能得能成，起希望故，是名为信。（三宝者，佛宝、法宝、僧宝也。）谓十信位菩萨发大信心，笃信中道圆妙之理，常住平等，不迁不变，信行满足，而无退转也。（十信者，信心、念心、精进心、慧心、定心、不退心、护法心、回向心、戒心、愿心也。）菩萨自性信顺三宝，乐求出世间法，心清净故，即生欢喜，复能令他一切有情，亦皆信乐，而生欢喜；譬如大水，自性流润，复能润物也。（三宝者，佛宝、法宝、僧宝也。）谓信佛有无量功德，常念亲近，供养恭敬，发起善根，求一切智，故云信佛。谓信僧能正修行，自利利他，常乐亲近，求学其道，故云信僧。谓在家之人，於如来所，起敬信心，闻胜妙法，心开意解，不生疑谤，信根坚固，是名信具足。谓第一会菩提场中，说世主妙严品至毗卢遮那品，名举果劝乐生信分，盖举扬如来依正二报难思之果，劝励当机闻而乐欲生其净信，故名信分。（梵语菩提，华言道。梵语毗卢遮那，华言遍一切处。依正二报者，身为正报，国土是依报也。）谓信正道及助道法，若信根增长，则能遮诸烦恼，不为偏小诸疑所动，故名信力。信，信向也；受，领纳也。谓以信向之力，听闻正法，乃至一句一偈，领纳在心，故名信力故受。谓一乘圆顿之法，唯谈中道实相之理，乃是果佛所证；非彼三乘所知。然如来出世，直欲人人信受此法，以致四十余年，渐次调停。后至法华会上，佛初为上根之人作法说，唯身子得悟；次为中根之人作譬喻说，唯四大弟子得悟；又次为下根之人作宿世因缘说，千二百声闻方始得悟。故经云：能听是法者，斯人亦复难。此举信受难也。（法说者，作三乘一乘而说。譬喻说者，作三车一车而说。故文句云：上根已悟，中下未了。故须作喻，还譬上法也。宿世因缘者，如为陈如明系珠缘而领解；阿难引空王缘而授记之类。四大弟子，即须菩提、迦旃延、迦叶、目犍连也。）谓别教菩萨，於十住位中，修习空观，信一切法皆即真谛，无能毁坏，故名信坚。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。空观者，谓观一切法，性相皆空也。）梵语信度，华言验河。此河从阿耨达池南面金象口流出，绕池一匝，入西南海，又名辛头河。谓心与理冥，决了无疑，妙信纯真，恒住中道。经云：妙信常住，一切妄想灭尽无余，中道纯真，名曰信心。谓修菩萨行，须发起圆常正信之心，信一切法皆是佛法，一切众生皆有佛性。如经所云：深信十方诸佛，方便示现；一切众生及一阐提，悉有佛性。亦信如来永无生老病死，乃至信於如来毕竟不入涅盘之类，是名信心具足。（阐提，梵语具云一阐提，华言信不具。）信者，随顺不疑也。谓初地、二地、三地菩萨，得无漏信，故名信忍。（初地即十地中初欢喜地，二地即离垢地，三地即发光地。）
谓别教菩萨，於十住位中，修习空观，信一切法皆悉空寂，能於空法，忍可忍证，故名信忍。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。空观者，谓观一切法，性相皆空也。）信即如是也。言如是者，乃诸经之法体也。大智度论云：佛法大海，唯信能入。信者言是事如是，不信者言是事不如是。谓如是之法，是佛所说，信受不疑，故名信成就。谓十信行满，信心成就，入十住位中，初发心住，故名信成就发心。（十信者，信心、念心、精进心、慧心、定心、不退心、护法心、回向心、戒心、愿心也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。）谓信於正道及助道法，则能出生一切无漏禅定解脱，是名信根。（正道者，即四念处观也。助道者，即五停心之观也。无漏者，因修禅定不落生死也。）信，即信顺。根，即能生之义。谓阿难闻如来所说十二部经，信受坚固；由信心故，则能生长一切善法功德。华严经云：信是道源功德母，长养一切诸善法。是也。谓真如之法，诸佛所师，众行之源，能爱乐者，即是信於根本，故云信根本。谓信受诸佛所说之法，有大利益，常念修行，故云信法。谓依种性地，决定信於诸法不生不灭，清净平等，无可愿求，是为信满成佛。（种性者，种即种子，性即性分是也。）谓菩萨净信坚固，解诸法空，心不退转，生如来家，增长信解，闻持一切佛法，为众生说，皆令信解，是名信藏。谓前信行之人，转入修道，以钝根故，依凭信力，起发真解，故名信解。（修道者，谓二果斯陀含，三果阿那含也。）
信解者，谓此人根钝，而有信心，起发真解也。谓口不妄言绮语，两舌恶口，是名信言因。由离口过，凡所出言，人皆信听，是名信言果。谓菩萨修行，常以真实和软之语，教化众生，以此为因，异生感果，即得出言诚谛，凡所决疑，人必信受，是名信言圆满。信即信心。谓信能决定受持正法，以为成佛之资，故名信财。谓依如来所说之法，精修数习，以成道果也。谓第二地至第十地菩萨，得见道已，为断除障而复修习根本之智，故名修习位。（第二地至第十地者，离垢地、发光地、焰慧地、难胜地、现前地、远行地、不动地、善慧地、法云地也。根本智者，即菩萨亲证本有之智也。）谓菩萨由精进力，常时修习善法，必定无有间息，是名修习决定。修即修治，习即数习。谓因修习之力，能令一切善行坚固，决定成就，故名修习力。梵即净也。谓人不辞劳苦，修习净行，净行既立，则能证於道果，而得涅盘之乐，故名修习梵行先苦后乐。（梵语涅盘，华言灭度。）谓别教菩萨，於十回向位中，修习中观，了一切法皆即中谛，无能毁坏，故名修坚。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。中观者，谓观一切法，非空非假，即中道也。）梵语修多罗，华言契经。契者，上契诸佛之理，下契众生之机也。经，法也、常也，乃圣教之总名。今言修多罗，即经中长行之文也。谓直说法相，随其义理长短，不以字数为拘，是为长行。
梵语修多罗，华言契经。契者，上契诸佛之理，下契众生之机也。经，法也、常也，乃圣教之总名。今言修多罗，即经中长行之文也。谓直说法相，随其义理长短，不以字数为拘，是为长行也。（法者，十界同遵也；常者，三世不易也。）
梵语修多罗，华言契经。契者，上契诸佛之理，下契众生之机。经者，法也，常也。十界同遵曰法，三世不易曰常，此圣教之总名也。又修多罗即是长行直说法相，随其义理长短，不以字数为拘也。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。）梵语修多罗，华言契经。契，合也。谓上契诸佛之理，下契众生之机，故名契经也。谓声闻、缘觉、菩萨等，由修戒定慧，功行成就之时，发得六种神通，变现自在，隐显莫测。此之神通，由修而得，是名修得通力。（六通者，於前五通加漏尽一通也。）谓别教菩萨，於十回向位中，修习中观，知一切法事理和融，於中道中，忍可忍证，故名修忍。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。中观者，谓观一切法非空非假，即中道也。）修谓修治造作，即随缘变造之事也。性谓本有不改，即真如不变之理也。性德不出色心，修德莫非三观。今示全性起修，则诸行无作；全修在性，则一念圆成。是则修外无性，性外无修，互泯互融，故称不二。此之不二，不出一念。故心法妙所以为门也。（泯，绝也、亡也。论性，则修全在於性，性外无修，修泯亡也；论修，则性全在於修，修外无性，性泯亡也。融即圆融，性不碍修，修不碍性；性即是修，修即是性也。）修悲者，谓因成就忍度，故修习大悲心，饶益众生。若不长时忍受，及不饶益众生，则忍度不得圆满也。谓比丘入大众中，应修慈心，怜愍於物，严净律仪，整束身心，精勤学道，是为修慈愍物。（梵语比丘，华言乞士。）修慧者，由於修习而生智慧也。谓既已闻法，思惟义趣，即当随顺修习，因此修习，能生无漏圣慧也。
谓别教菩萨於十回向位中，修习中道之理，发生一切智慧，故名修慧。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）谓声闻第二果、第三果修真断惑，名为修道。因断三界十随眠惑，故名修所断。（十随眠者，即是思惑。谓长时随逐潜伏，覆蔽真性，故名随眠。欲界有四，谓贪、□、痴、慢。色界、无色界各三，谓贪、痴、慢。共为十也。）谓已起善法，增益修习，令其生长；诸不善法自然断除，是名修断。谓坐禅之人，修定之时，或见父母、兄弟、诸佛形像，一切可爱之境，令人乐著；或见师子、虎狼、罗刹，一切可畏之形，令人怖惧。即当了达，此是诸魔惑乱之相，悉皆虚诳，不喜不怖。而唯息心寂静，则彼当自灭；是为修止却魔。（梵语罗刹，华言速疾鬼。）谓菩萨习诸禅定，而获诸禅功德，虽证真空之理，而不堕於断灭之空，是为修禅不空。谓菩萨修行般若，虽在禅定，然以空慧照之，而於一切诸禅功德，不生味著，是为修禅而无所住。梵语阿修罗，华言无酒。谓虽行五常，欲胜他故，行下品十善，得生其中，是名修罗道；亦名仙道者，以修罗一道摄属不定故也。（无酒者，修罗於四天下采花酝於大海，鱼龙业力，其味不变，遂□妒，誓断酒，故名无酒。）修行者，谓既了知观法之相，则善能修习一切妙行，无有过失也。修行者，起行造心也。谓前发心、治地二住之智，俱已明了；由明了故，遍修诸行，皆无留碍。经云：心地涉知，俱得明了，游履十方，得无留碍，名修行住。（十方者，四方四维上下也。）谓能忍受他人损恼，心不怀报；亦当忍於利、衰、毁、誉、称、讥、苦、乐等八法，故名修行忍门。谓不作众恶，远离愦闹，修头陀行，乃至小罪心生怖畏，惭愧改悔；不轻如来所制禁戒，常护讥嫌，防止过失，故名修行戒门。（梵语头陀，华言抖擞。谓抖擞尘劳也。）施有三义：谓若见一切来求索者，所有财物，随力施与，舍自悭贪，令彼欢喜，即资生施也。若见厄难，恐怖危逼，随己堪任，方便救济，令彼无畏，即无畏施也。若有众生，来求法者，随己所解，方便为说，不为贪求名利恭敬，唯念自利利他，回向菩提，即法施也，是名修行施门。止谓遮止，一切境界散乱之相，随顺奢摩他故。观谓分别因缘生灭之相，随顺毗钵舍那故。以此二义，渐渐修习，不相舍离，令得成就，是名修行止观门。（梵语奢摩他，华言止。梵语毗钵舍那，华言观。）谓於诸善事，心不懈退，立志坚强，勤修一切功德，自利利他，速离众苦，是名修行进门。谓坐禅之人，修定之时，於诸魔境，修止却之不去。即当反观能见之心，无有处所，彼何所恼。如是观时，寻当谢灭。若迟迟不去，但当正心，勿喜勿惧，则正定现前，彼当自灭；是为修观却魔。谓声闻得初果已，复缘真谛之理，断欲界九品思惑，名为修道。即二果斯陀含、三果阿那含也。（思惑者，五根对五尘，起贪染心口思。九品者，於上中下三品，每一品中又分三品，名为九品。梵语斯陀含，华言一来；谓来欲界一番受生也。梵语阿那含，华言不来，谓不来欲界受生也。）修道位者，谓修四谛道法，断欲界思惑，而证第二、第三果，故名修道也。（第二果即斯陀含，第三果即阿那含也。）谓第二果、第三果之人，因修四谛之观，能断欲界思惑，因灭此惑，不为欲界漂流。故云修道所灭流。（二果，即斯陀含果；三果，即阿那含果也。）谓六道众生有情之类，若福微薄者，入母胎时，或见大风大雨，或众声威逼，遂见己身入於密草稠林，住在此中，复从此出。若福厚大者，入母胎时，自见己身或处妙好园林，或居胜台殿，住在此中，复从此出。於入住出胎，皆不能知也。（六道者，天道、人道、修罗道、饿鬼道、畜生道、地狱道也。）俱存无碍者，谓凡是一缘，要具前之二义，方成缘起无碍也。然必由各异方得待缘，必由遍应方自具德。是故自一多一，自在无碍。经云：诸法无所依，但从和合起。是也。（自一多一者，谓如十数中，以一为自一，以自一应余九，为多一也。）谓如来以如实智，变化无边相海，众宝庄严，随众生心，示现国土境界，种种性相，是名俱性相土。俱有因，亦名共因，谓心与心所更相佐助，如兄弟同生互相成济，故名俱有因。谓菩萨旷劫修行，福德智慧俱胜，故能正知入胎、住胎、出胎也。谓於五阴等法中，强立主宰，妄执为我，与身俱生，是名俱生我执。（五阴者，色阴、受阴、想阴、行阴、识阴也。）谓无始时来，虚妄熏习，於一切法，妄生执著，恒与身俱，故名俱生法执。谓不苦不乐之声，亦不适意，亦不违情，与前可意、不可意声相反，故名俱相违声。谓我、法二执既遣，能空之空亦除，空、执两亡，方契本性，是名俱空。俱融无碍者，谓融前同体相入相即，二种皆无碍也。盖体无不用，则有同体相入，而无相即之义；用无不体，则有同体相即，而无相入之义。今既全体全用，则亦入亦即也。谓心、心所法，常相随逐，曾不舍离，是为俱行无明。梵语俱那含牟尼，华言金寂，谓金则明现，寂则无碍也。大智度论，又名迦那迦牟尼，华言金仙人。谓身金色故也。人寿减至四万岁时，於阎浮提出世成佛。（梵语阎浮提，华言胜金洲。）借识力者，即二禅已上，无有寻伺语言，若欲说法应用，则假初禅之识而为己用也。谓诸众生，中阴识神，往於他界受生之时，以由业力所持，速疾而去，即生彼处。虽借识之力，亦不能遮其不生，故云不可到。（二禅已上者，即三禅、四禅天也。）
借识力者，谓如二禅以上，无有寻伺语言，若欲说法应用，则借初禅眼耳身三识，以成己用。由此假他之用，非因本起，不属唯识，是故唯识难判也。（借初禅三识者，由初禅不著香味二尘，已无鼻、舌二识，惟有眼、耳、身三识。二禅已上，不著五尘，故五识俱无。若欲应用，则借初禅三识也。）谓众生因无始惑业，轮回六道之中，四趣不得见佛闻法，固不在言；设得人身，若生在东西北三洲者，佛不出现於彼，皆不见佛；得生南洲，而或居边地，或著邪见，佛虽出世，如是等人亦不得见佛；而况佛不常出，值遇良难。故经云：诸佛兴出世，悬远值遇难。此举人之值佛难也。（六道者，天道、人道、修罗道、饿鬼道、畜生道、地狱道。四趣，但除人、天也。）（亦名众生世间。）假名者，於十界五阴实法上，假立名字，各各不同，是为假名世间。（实法者，谓十界五阴皆实有也。假立名字者，谓十界名字，非实有也。既有十界五阴实法，即有十界众生假名。且如人界中，各各有身，即各各有名字也。余界亦然。）假即虚假不实也。谓如[叠*毛]因毛缕而成，若无毛缕，[叠*毛]则何有？是知毛缕因缘和合，假名为[叠*毛]。一切众生四大和合，假名为身，亦复如是。故曰假名有。（四大者，地大、水大、火大、风大也。）谓世间一切事物及以众生，虽因众缘和合而有种种名字，皆无自性，虚假不实。众生迷故，於此假名，起执取相，故名假名相。谓前世杀生，令他命短；故感今世自亦短命，有相似义，假名等流，故名假等流。假者，无法不备之谓也。谓观一念之心具足一切诸法，名之为假。由观一念假故，一假一切假，无空无中而不假，以三观皆能立法故也。盖空立真谛之法，假立俗谛之法，中立中谛之法；三法皆立，即为妙假，是名假观。梵语健南，华言凝厚。谓人於胎位中，四七日内，形成之相，状渐坚硬，是名健南。
梵语健南，华言凝厚。谓受胎四七日，渐已坚厚。虽有身、意二根，眼耳鼻舌四根未具，故名健南。谓佛菩萨以精进大健之力，修行胜行，而得此定，故名健行定。梵语偷兰，善见律云：偷兰名大，遮是华言，谓遮障善道。此华梵兼举也。谓犯此罪者，大障善道，堕於恶趣也。（善道者，人、天也。恶趣者，饿鬼、畜生、地狱也。）
梵语偷兰，华言大遮，即遮障善道，华梵兼称，故云偷兰遮，谓大障一切善根也。谓潜起恶心，取他财物，故名偷盗。
偷盗者，谓窃取他人一切财物也。谓偷盗之罪，亦令众生堕三恶道；若生人中，得二种果报：一者贫穷，二者共财不得自在，是名偷盗果报。谓人作善作恶，於隐僻之处，自谓无人知，而不知傍人已知之矣。像者似也；有教有行，似正法时故也。谓如来灭后，教法住世，人有禀教，即能修行，多不能证果，是名像法。据法住记云：佛告阿难：我灭度后，像法一千年。又据法苑珠林云：由佛锡杖在龙窟中因缘，复令像法增住一千五百年，是则像法住世总二千五百年。像即佛像，谓欲想彼佛，先当想像，如阎浮檀金色，坐彼华上，见像坐已，心眼得开，明见极乐国土，七宝庄严宝地宝池，宝树行列，复想一大莲华，在佛左边；一大莲华，在佛右边。观世音、大势至二菩萨坐左右华上，皆放光明，一一树下，亦有三莲华，各有一佛、二菩萨像，遍满彼国，此想成已，是名像观。（梵语阎浮，华言胜金，树名。其树林中有河，河底有金沙，名曰阎浮檀金也。）梵语僧伽婆尸沙，华言僧残。谓犯此罪者，如人被他所残，命虽未尽，形已残废，小有可救之理，僧为作法，除此之罪，故名僧残。梵语僧伽梨，华言合，又云重；谓割之而合成也。义净法师云：梵语僧伽胝，华言重复衣。宣律师云：此三衣名，皆无正翻。今以义译之：大衣名杂碎衣，以条数多故也。若从用为名，则曰入王宫衣，又曰入聚落衣；谓於王宫说法时著，及聚落乞食时著也。萨婆多论云：大衣分三品，九条、十一条、十三条名下品；十五条、十七条、十九条名中品；二十一条、二十三条、二十五条名上品。梵语僧伽黎，华言合，又云重。谓割之合成而重叠也。此衣於说法时著。僧，梵语具云僧伽，华言和合众。谓恒沙妙德，性相不二，理事和合，是名僧宝。
谓禀佛教法，修因得果，即声闻、缘觉、菩萨，是为僧宝。（声闻因闻佛声教而得悟道；缘觉因观十二因缘而得觉悟；菩萨，梵语具云菩提萨□，华言觉有情。）
谓文殊、普贤诸大菩萨乃至三贤、十圣，各各修证地位不同，故名僧别相也。（三贤者，十住、十行、十回向诸位菩萨也；十圣者，十地菩萨也。）谓如来应化菩萨圣僧，住持世间，能令众生僧种不断，是名僧持。（菩萨，梵语具云菩提萨□，华言觉有情。）残者，如人被斫，命虽未尽，而身已伤残也。谓若犯此罪，僧为作法忏除其过，故名僧残。毗尼母云：僧残者，如人为他所斫，残有咽喉，故名为残。盖言人若犯此罪，僧作法除，庶几戒德可复。犹如斫残，咽喉未断，早救尚可。以由此罪稍轻于前，故以流罪配之。僧，梵语具云僧伽，华言和合众，谓处众和同，敬顺无诤，是佛弟子。人能恭敬供养，即获福利，故名僧田。儿者，即父之子，於己为兄弟也。
儿者，即母之女，於己为姊妹也。兄者，即父之兄，於己为伯也。
兄者，即母之兄，於己为舅也。谓如来从定而起广大妙用，遍满世间，无不照了，是名充满一切世界智。谓因先世好行鞭杖、拷掠、闭系种种恶法，恼害众生，故感今世多病，是名先世行业病。谓由宿世积集善根，而於今生诸根完具，家财富足，是名先世资粮。谓或有人，先生富贵家，多诸财宝，受诸快乐，复能敬重三宝，布施修福；后生人天中，恒受富贵，多饶财宝，称意自在，是名先乐后乐。（三宝者，佛宝、法宝、僧宝也。）谓或有人，先生富贵之家，衣食充足，受诸快乐；然心怀邪见，不能布施修福，多造恶业；后生地狱，受种种苦；若生人中，贫穷丑陋，无有衣食，是名先乐后苦。谓如来开示众生，先后所说皆是譬喻之意。如经云：譬如芭蕉，生果则死。愚人得养，亦复如是。如骡怀妊，命不久全，是名先后喻。（得养者，谓得其利养也。）谓如来开示众生，先设譬喻而后以法合也。如经云：譬如有人贪著妙花，采取之时，为水所漂。众生亦尔，贪爱五欲，为生死水之所漂没，是名先喻。（五欲者，色欲、声欲、香欲、味欲、触欲也。）谓或有人，先生卑贱家，衣食不充，受诸困苦；然心无邪见，自念我於宿世，不行布施，不修福德，恒值贫贱，即便忏悔，改往所作，修於善行；后生人中，多饶财宝，无所缺乏，是名先苦后乐。谓或有人，先生贫贱家，衣食不充，受诸逼迫，复怀邪见，习诸恶法，后堕地狱，受种种苦；若生人中，又极贫贱，衣食不充，是名先苦后苦。谓日间先见男女苦乐等境，夜则随梦，犹如日间所见，是名先见梦。此第十二重世界，依华旋香水海住，状如华旋。十二佛刹微尘数世界围绕，佛号超释梵。谓人初生天时，光明覆身，身无衣服，心作是念，勿令他天，见我裸露，即於念时，他见有衣，而实无衣，是为第一相。菩萨出现於世，以智慧光明，普照十方世界，一切有情，咸获利益；如日行空，光耀十方，一切万物，无不蒙照也。光，即光明；赞，即讲说。谓佛从舌本出无数光明，照三千界，其光明中自然而现无数金莲华，其莲华上各有诸佛讲说此经，是名光赞般若。（三千界者，小千、中千、大千也。）兔渡河者，喻声闻之人也。谓声闻修四谛法，断见、思惑，未能除断习气，而但证真空之理。如兔之渡河，但浮水而过，不能深也。（四谛者，苦谛、集谛、灭谛、道谛也。）梵语兜率，华言知足。谓其於五欲境知止足故。此王依空而居。（五欲者，色欲、声欲、香欲、味欲、触欲也。）
梵语兜率，华言知足。谓於上妙五欲知止足故也。此天由修施、戒二种福业，胜夜摩天，是以感报得生其中也。（五欲者，色欲、声欲、香欲、味欲、触欲也。谓之上妙者，以胜欲界□弊五欲故也。）梵语兜率，华言知足。此天於诸欲境知止足，故而不勾抱，但执手也。梵语兜率陀，华言知足。以其於五欲尘境，能知足故也。谓难胜地菩萨，修行五地法门，集诸功德，多作兜率陀天王。能伏一切外道邪见，令诸众生，住实谛中，诸所作业，念佛法僧，统领天众，常令自他恒念知足，故云兜率陀天王。梵语兜率，华言知足。降生者，谓菩萨将补佛处，出世度生，即从兜率天降生人间，以补其处，是为兜率降生。（菩萨即释迦佛也。补佛处者，前佛既灭，而此菩萨即补其处也。）五止者，即依前能行四德之心，而修五止也。一者，照法清净离缘止。谓观照真俗二谛之法，空有不二，清净虚廓，能缘之智既寂，而所缘之境亦亡也。二者，观人寂泊绝欲止。谓观五蕴之身，诸法本空，寂然淡泊，诸欲皆尽，无愿无求也。三者，性起繁兴法尔止。谓依体起用，名为性起；应用万差，故曰繁兴；任运常然，名法尔也。四者，定光显现无念止。谓入此止三昧中，光明炳现，内外洞彻，无思无虑也。五者，理事玄通非相止。谓真性之理，幻相之事，隐显俱融，性相双泯也。（五蕴者，色蕴、受蕴、想蕴、行蕴、识蕴也。）谓修菩萨行者，既能布施，而为四众之所爱乐，故入大众之中，自无畏怯之心也。谓如来具秘密智，所出语言，随入一切众生心意，然不从如来口门中出，正所谓从虚空而出者也。谓菩萨住是三昧，则能识一切众生、一切物、一切法名字，一切语言，无不解了，是名入名语三昧。谓菩萨生如来家，入如来所，受灌顶法，预在佛数，能知一切行，及知一切众生随顺调伏。是名入如来地受生藏。（灌顶法者，即十住中第十位菩萨之法也。）谓佛将说法华，而欲会多归一，故先入此无量义处定。经云：入於无量义处三昧。是也。且入定亦佛之常仪，何得为瑞？盖佛虽入开定，意在合定，与常入定有异，故名入定瑞。（梵语三昧，华言正定。开定者，即无量义处定也。合定者，即法华会多归一之定也。）入山者，言吾入须弥山，擘山两开，入中还合。无常杀鬼，焉知我处？七日期满，命亦终尽。（梵语须弥，华言妙高。）谓菩萨入诸善法，持令不忘；遮诸恶法，持令不生。於诸众生，运大慈与乐之心，即持善也；起大悲拔苦之心，即遮苦也，是为入总持门。谓诸众生处胎卵位时，先於[(齐-(月-一))/肉]中，有业风起，穿身成穴，如藕根茎。复有外风渐从口鼻相续而入，名入息风。谓菩萨观一切法皆无有我；而於三界之中，无所愿求。虽得涅盘，恒起大悲，乐度众生，是为菩萨实德。（三界者，欲界、色界、无色界也。梵语涅盘，华言灭度。）谓菩萨说法，以智慧照了，於诸章句义理，通达无碍，悉令一切众生，悟解明了，破诸痴暗，生法喜心，是为入智慧门。谓如人入国，有印得入，无印则不得入；菩萨住是三昧，即能入於诸法实相，是名入法印三昧。谓二乘之人，若入一法门，则不能入二。此即历别之行，证有阶差。今菩萨圆修三谛，则无量法门，悉入其中，故名入法门普。（二乘者，声闻乘、缘觉乘也。三谛者，真谛、俗谛、中谛也。）入海者，言吾入大海，上不至表，下不至底，正处中间。无常杀鬼，焉知我处？七日期满，命亦终尽。入禅奋迅者，谓离欲界不善法，有觉有观，而入初禅。如是次第入於二禅、三禅、四禅、空处、识处、无所有处、非有想非无想处、灭受想定，是为奋迅入也。（有觉有观者，初心在禅曰觉，细心分别禅味曰观。初禅、二禅、三禅、四禅，皆色界天也。空处、识处、无所有处、非有想非无想处，即无色界天也。灭受想定者，灭除受想之心，而得定也。）谓菩萨说法开导众生，必先入定，思惟观其根器或大或小；大者即说大法，小者即说小法。方便随宜，称机合道，是为入禅思门。（菩萨，梵语具云菩提萨□，华言觉有情。）谓修菩萨行者，修习禅定，安心理境，寂静无为，则离一切贪欲之污染也。谓菩萨观一切法，皆从因缘和合而生，无作无受，如是通达，名空解脱，是为菩萨实德。（菩萨，梵语具云菩提萨□，华言觉有情。）谓如来以大悲心，随顺时缘，摄化一切众生，遍入城邑聚落，普作饶益，是为入诸聚落化不失时。谓菩萨於诸佛法之义，分明决了，辩说无碍，开发一切众生之心，令得皆入正道，是为入辩才门。谓得此陀罗尼者，闻一切众生恶言骂詈，心不憎恨，闻一切众生善言赞叹，心不摇动，是名入音声陀罗尼。八者，八事也。谓尼与染心男子，两手相捉，或捉其衣，或同入屏处，或屏处共坐，或共语，或共行，或相倚，或与相期。犯此八事，是故为众所弃也。（屏处者，僻静处也。）［出法华文句］ □，即矜也。谓人矜夸自己，有胜於他。如鸟有凌高下视之过。故文句引文殊问经，八□配八种鸟也。 〔一、盛壮□如鸱〕，谓人恃己强盛壮大，凌他劣弱，如鸱鹞之鸟，恃强凌弱，故名盛壮□如鸱。 〔二、姓□如枭〕，谓人恃己种姓强大，凌慢於他，如枭，不孝之种，而食其母，故名姓□如枭。 〔三、富□如雕〕，谓人恃己富有财物，凌慢於他，如雕有势力，执伏众禽，故名富□如雕。 〔四、自在□如鹫〕，谓人恃己长大，称意所作，而得自在，凌慢於他，如鹫食宿山林，去住自由，故名自在□如鹫。（鹫，鸟名。其鸟黑色，多子。西域多有此鸟。） 〔五、寿命□如乌〕，谓人恃己寿高，凌慢於他，如乌是反哺之鸟，命长不死，故名寿命□如乌。 〔六、聪明□如鹊〕，谓人恃己聪利明达，凌慢於他，如鹊性至聪，能报人吉凶，故名聪明□如鹊。 〔七、行善□如鸠〕，谓人恃己能行少善，便即凌慢有德之人，如鸠性虽纯，不知自拙，故名行善□如鸠。 〔八、色□如鸽〕，谓人恃己颜容美妙，凌慢於他，如鸽类多种，以色取胜，况复多淫，故名色□如鸽。［出华严孔目］ 八万四千尘劳者，尘即染污之义，谓种种邪见烦恼，能染污真性也。劳即劳役也，谓众生被邪见烦恼，劳役不息，轮转生死，无有尽时。论其尘劳，根本不出十使。於十使中，随以一使为头，则九使为助，遂成一百；约三世各有一百，共成三百；而现在世一百时促，不论相助，於过去、未来二世二百，又各各以一使为头，九使为助，共成二千；合前现在世一百，共成二千一百；又约多贪、多□、多痴等，分四种众生，各有二千一百，共成八千四百；又约四大、六衰，各有八千四百，总成八万四千尘劳也。（十使者，使即驱役之义，一、贪，二、□，三、痴，四、慢，五、疑，六、身见，七、边见，八、邪见，九、见取，十、戒取也。多贪者，谓於五欲可意之境，而多贪爱也。多□者，谓於逆情之境而多忿怒也。多痴者，谓无所觉了，而於贪□之境，溺而不已也。等分者，谓贪□痴三心，一齐而起也。四大者，地大、水大、火大、风大也。六衰者，谓色声香味触法六尘，能衰损善法故也。）［出贤劫经］ 八万四千法门者，昔佛告喜王菩萨，修习行法，自第一光耀，乃至分舍利，凡三百五十度无极法门；一一法门各有布施、持戒、忍辱、精进、禅定、智慧之六度，共成二千一百度无极；於诸贪、淫、□、恚、愚、痴等分四种众生，各以此二千一百度无极，教化而开觉之，合成八千四百度无极；一变为十，总成八万四千度无极法门。此之法门，为三界无上良药，为百千种人除八万四千尘劳也。（度无极者，谓事理行满，度生死流，登涅盘岸，无有穷极也。三百五十度无极者，光耀度无极、世度无极、为众生故行度无极、住度无极、生死度无极、所著度无极、益他人度无极、处所度无极、道度无极、慧度无极、已修立行度无极、逮得度无极、念度无极、离世度无极、造有所作业度无极、休息道度无极、不置远度无极、应顺度无极、造作度无极、无作度无极、意度无极、勒（编者注：「勒」疑为「勤」字）修度无极、正真度无极、行捷疾度无极、深奥度无极、杂度无极、清净度无极、无际度无极、信道度无极、为众生厄故行度无极、法故度无极、寂乐度无极、乐观寂度无极、一切所入度无极、说处度无极、无害度无极、无败度无极、贫度无极、不回还度无极、回转度无极、严净度无极、坚强度无极、兴盛度无极、充满度无极、为世度无极、度世度无极、无上度无极、不乱度无极、无怨度无极、怨敌度无极、摄持度无极、无所摄持度无极、报应度无极、无报度无极、自然度无极、无所有度无极、广普度无极、华度无极、无量度无极、慕求度无极、所厌度无极、妙乐度无极、无乐度无极、乐闻持度无极、生死长度无极、无断度无极、乐纯淑度无极、禅度无极、神通度无极、世巧便度无极、慈愍护度无极、行哀度无极、欢喜度无极、劝护度无极、劝邪见度无极、劝正见度无极、劝住见度无极、劝无住度无极、劝无倚度无极、劝意度无极、劝忍度无极、造业度无极、无所造业度无极、有余度无极、无余度无极、佛兴盛度无极、明度无极、持住明度无极、佛兴成就度无极、意不忽度无极、佛兴立在家度无极、出家来度无极、愍哀博闻来度无极、出家不断戒度无极、住神通度无极、神通意不断度无极、入欲度无极、立度无极、应进度无极、众报度无极、无报度无极、无乐度无极、时进度无极、光明度无极、无量光度无极、报安光度无极、不回还度无极、娱乐度无极、鲜洁度无极、成世法度无极、净世度无极、成种度无极、来成眷属度无极、不坏眷属度无极、除尘来净度无极、观土度无极、宣誓度无极、无放逸度无极、周旋度无极、灭度度无极、豪贵度无极、理眷属度无极、无所忘失度无极、三十二相度无极、顺时度无极、知时度无极、分别度无极、顺世度无极、边际度无极、蠲除度无极、金刚度无极、造救度无极、自然度无极、伏魔度无极、无退度无极、一时度无极、无所著度无极、三昧度无极、训诲度无极、佛道度无极、一切智度无极、无余度无极、有余度无极、可止度无极、诸佛度无极、方便度无极、愁戚度无极、开化真陀度无极、异度无极、四意断度无极、四神足度无极、四禅度无极、四意止度无极、四谛度无极、信根精进根意根智慧根定根度无极、信力精进力意力定力智慧力度无极、七觉意度无极、九品道行度无极、寂然度无极、所观度无极、乐明度无极、来解脱度无极、比丘圣众度无极、八部会度无极、归解度无极、分别度无极、别度度无极、系解法度无极、分别顺理度无极、辩才度无极、无厌度无极、六度度无极、眼耳鼻舌身心度无极、愍他劝助度无极、愍己度无极、法度无极、宜度无极、剖判度无极、劝乐度无极、三脱门度无极、异行度无极、解他度无极、勤用意度无极、十种力度无极、四无所畏度无极、大哀度无极、肉眼天眼慧眼法眼佛眼度无极、自在度无极、娱乐度无极、难得自归度无极、十八不共诸佛之法度无极、晓了方便度无极、纯淑度无极、见自然度无极、三界行度无极、观清白行度无极、法种度无极、八等度无极、道迹往来不还无著度无极、缘觉度无极、菩萨度无极、尽慧度无极、无所生慧度无极、建立慧度无极、致天眼天耳心智自在见过世事知他心念神足漏尽六通度无极、威仪度无极、愍伤度无极、行空度无极、捐舍度无极、灭度度无极、变化度无极、流布法教度无极、分舍利度无极。然其中名有重出者，乃经中所载之旧文也。）［出华严经随疏演义钞］ 佛在世时，诫诸弟子乞食自活，少欲知足，不许畜此等物，以其能生贪恋计著之心，染污梵行。故有此八不净之名也。（梵行，即净行也。） 〔一、置买田宅〕，谓比丘当依众居止，勤修出世清净无为之道。若私置田宅，以图自足，是为不净。（梵语比丘，华言乞士。） 〔二、种植根栽〕，谓比丘当勤修道业，於世间资生之事，不生贪著，若不为众，私自种植田园，内妨行业，是为不净。 〔三、贮聚谷粟〕，谓比丘当乞食资身，清净活命。若不为众，私自藏贮谷粟米麦，是为不净。 〔四、畜养奴婢〕，谓比丘当闲居净处，修摄其心，行安乐行。若不为众，畜养奴婢，驱使作务，是为不净。 〔五、畜养群畜〕，谓比丘当持禁戒，慈心不杀，若畜养牛马等畜孳生之类，以污梵行，是为不净。 〔六、藏积金银钱宝〕，谓比丘当以清雅为高，安贫乐道，身无长物，若贪积世间所重金银资财等物，资生求利，计□出纳，有乖道行，是为不净。 〔七、藏积象牙刻镂等物〕，谓比丘当奉佛戒，志尚俭素，於诸玩好，心不贪恋；布衣草座，常怀知足。若贪世间稀有雕饰之物，是为不净。 〔八、藏积铜铁釜镬以自煮〕，谓比丘与众居止，当与众同餐，或乞食自活，励精梵行，成就道业，若藏积釜镬，以自煮，别众而食，是为不净。［出涅盘经］ 〔一、渐渐转深〕，谓如来所说涅盘之法，随顺众生根性，利、钝、大、小，无不令其各各获益，次第修证，而至于究竟之地。如经所说，优婆塞戒、沙弥戒、比丘戒、菩萨戒、须陀洹果乃至菩萨果、佛果之类，犹如大海之流，从浅而至深也。（梵语涅盘，华言灭度。梵语优婆塞，华言清净土。梵语沙弥，华言息慈。梵语比丘，华言乞士。菩萨，具云菩提萨□，华言觉有情。优婆塞戒，即五戒也。沙弥戒，即十戒也。比丘戒，即二百五十戒也。菩萨戒，即十种戒也。梵语须陀洹，华言入流。） 〔二、深难得底〕，谓如来所说涅盘之法，理智圆融，妙不决定，一切二乘、菩萨皆莫测其所至。如经云：或说我无我，或说常无常，或说净不净，或说空不空，乃至或说五阴即是佛性之类，於如是等法，说无穷尽，犹如大海之深，难得底也。（二乘者，声闻乘、缘觉乘也。五阴者，色阴、受阴、想阴、行阴、识阴也。） 〔三、同一咸味〕，谓如来所说涅盘之法，虽有四教之异，莫不为令众生同得实相之理，同跻大学之地。如经所说，一切众生同有佛性，同一解脱，同一因果，乃至一切同得常乐我净之类，犹如大海，虽纳百川，同一咸味也。（四教者，藏教、通教、别教、圆教也。） 〔四、潮不过限〕，谓如来说涅盘之时，扶律谈常，制诸禁戒，令诸弟子如法受持，不得逾越。如经所说，制诸比丘不得受畜八不净物之类。犹如海潮，朝夕往来，不过其限也。（八不净物者，一置买田宅，二种植根栽，三贮聚谷粟，四畜养奴婢，五畜养群畜，六藏积金银财宝，七藏积象牙刻镂等物，八藏积铜铁釜镬以自煮爨也。） 〔五、有种种宝藏〕，谓如来所说涅盘之法，为世珍宝，可尊、可贵，凡众生窘於法财者，令其修习，悉得免离逼迫之苦，而成出世饶益之乐，如经所说。宝者，谓四念处，四正勤乃至如来功德智慧之类，无所不具，犹如大海，种种诸宝皆悉含藏也。（四念处者，观身不净，观受是苦，观心无常，观法无我也。四正勤者，已生恶，令永断；未生恶，令不生；已生善，令增长；未生善，令生也。） 〔六、大身众生居住〕，谓如来所说涅盘之法，甚深无量，一切佛及菩萨莫不依此而住。如经所说，佛菩萨有大智慧、大神通乃至大慈悲之类，无非圣法之所含摄。犹如大海，一切鲲鲸大身之类，咸依之而居也。 〔七、不宿死尸〕，谓如来所说涅盘之法，专为扶持戒律而谈常住，不令众生起断灭见，於末法中生清净正信之心，离一切邪恶之人，如经所说。阐提诽谤方等，非法说法，法说非法，受畜八种不净之物，佛物僧物随意而用。或於比丘、比丘尼所，作非法事，皆为死尸，是经离如是等，犹大海之不宿死尸也。（阐提，梵语具云一阐提，华言信不具，外道名。梵语尼，华言女。） 〔八、万流大雨不增不减〕，谓如来所说涅盘之法，广谈佛性，盛演圆常，平等清净，不生不灭；众生诸佛，同一觉源，曾无有异。如经所说，无边际故，无始终故，常住不生不灭故，一切众生悉平等故，一切佛性同一性故，犹万流大雨之归大海，而不增不减也。［出涅盘经］ 梵语阿难，华言庆喜。经云：佛语文殊师利言：阿难事我二十余年，具足八种不可思议。是故，我称阿难比丘为多闻藏。（梵语文殊师利，华言妙德。梵语比丘，华言乞士。） 〔一、不受别请〕，谓阿难事佛二十余年，虽多闻第一，出诸弟子之上，动必随众，未尝受别施主之请，背众而食也。 〔二、不受故衣〕，谓阿难事佛，虽如来陈故衣服，亦不敢受也。 〔三、见不非时〕，谓阿难为佛侍者，见必以时。如佛对机说法之时，或代众发问之类，则至佛所；非此之时，则不往见也。 〔四、见女人不生欲心〕，谓阿难事佛，远离贪爱，无诸欲想，随侍应供出入，见诸女人及天龙女，不生染著之心也。 〔五、法不再问〕，谓阿难事佛，闻所说十二部经，一经於耳，即能解悟，不假再问。如泻各瓶之水，置之一瓶，皆能受持也。（十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。） 〔六、知佛所入定〕，谓阿难事佛，虽未获得知他心智，常知如来所入诸定，鉴何等机，而说何等法要也。 〔七、知众会得益〕，谓阿难事佛，凡一切众生到於佛所闻说法要，有现在能得圣果者，及有后时得者，有得人身、天身者，随其获益，所证不同之相，悉能知之也。 〔八、悉知佛所说法〕，谓阿难事佛，闻如来所说之法，虽根器有大小不同，教法有偏圆之异，而秘密之意，悉能了知也。［出大集经］ 〔一、我见〕，谓众生於五阴法中，妄计有我、我所，执之为实，强立主宰，是名我见。（五阴者，色阴、受阴、想阴、行阴、识阴也。我、我所者，我即众生假名，我所即五阴之身也。） 〔二、众生见〕，谓众生妄计五阴众共和合而生，是名众生见。 〔三、寿命见〕，谓众生於五阴法中，妄计我受一期果报，寿命有长有短，是名寿命见。（一期者，谓人从生至死也。） 〔四、士夫见〕，谓众生妄计我有士夫之用，而能商贾书□营农等事，是名士夫见。 〔五、常见〕，谓众生於五阴之身，妄计今世虽灭，后世复生，相续不断，是名常见。 〔六、断见〕，谓众生於五阴之身，妄计今世灭已，更不再生，则成断灭，是名断见。 〔七、有见〕，谓众生妄计一切诸法，实从因缘和合而生，执之为有，是名有见。（因缘者，眼等六根为因，色等六尘为缘也。） 〔八、无见〕，谓众生於一切诸法，妄计皆无自性，执之为无，是名无见。［出瑜伽师地论］ 谓第八识是出生一切善恶诸法之根本，故名本识。今论以此八义，证第八识之相也。 〔一、依止执受〕，谓此识能为染净诸法之所依止，执持不失，是名依止执受。 〔二、最初生起〕，谓此识最初於母腹托胎之时，如磁石吸铁，是名最初生起。（磁石喻识，铁喻父精母血。） 〔三、有明了性〕，谓此识於一切善恶无记三性诸法，皆悉明了分别，无有暗昧，是名有明了性。（无记性者，谓不善不恶之性也。） 〔四、有种子性〕，谓此识能任持世间、出世间诸法种子，令不散失，是名有种子性。 〔五、业用差别〕，谓此识随染缘，而造恶业。随净缘，而造善业。差别不同，是名业用差别。 〔六、身受差别〕，身以积聚为义，谓此能含藏一切诸法，故名为身，由能领受第七末那识染净之缘所熏，而於善恶诸法不相混滥，是名身受差别。（梵语末那，华言意。） 〔七、处无心定〕，谓入无想定或灭尽定，虽受想心灭，出入息断，而此识不灭，是名处无心定。（无心定者，即无想天定也。灭尽定者，谓受想心灭，身证此定，即阿罗汉所证之定也。） 〔八、命终时识〕，谓命将终时，冷触渐起，唯有此识，能执持身。此识若舍，四大分散，是名命终时识。（四大者，地大、水大、火大、风大也。）谓三乘之人，体达三界见惑本空，在无间三昧中，八忍具足。止观云：人者，忍也，故名八人地。（三界者，欲界、色界、无色界也。见惑者，谓意根对法尘而起分别也。梵语三昧，华言正定。八忍者，苦法忍、苦类忍、集法忍、集类忍、灭法忍、灭类忍、道法忍、道类忍也。）［出法苑珠林］ 〔一、羯罗篮〕，梵语羯罗篮，华言凝滑。谓初受胎七日，父母二气凝聚，状如凝酥，故名羯罗篮。 〔二、遏部昙〕，梵语遏部昙，华言疱。谓受胎二七日，状如疮疱，故名遏部昙。 〔三、闭尸〕，梵语闭尸，华言凝结。谓受胎三七日，状如就血，或云聚血，或云软肉，故名闭尸。 〔四、健南〕，梵语健南，华言凝厚。谓受胎四七日，渐已坚厚。虽有身、意二根，眼耳鼻舌四根未具，故名健南。 〔五、钵罗奢□〕，梵语钵罗奢□，华言形位。谓受胎五七日，肉团增长，四支身分之相初现，故名钵罗奢□。 〔六、毛发爪齿位〕，谓受胎六七日，毛发爪齿初具，故名毛发爪齿位。 〔七、根位〕，谓受胎七七日，眼耳鼻舌诸根圆满，故名根位。 〔八、形位〕，谓受胎八七日已后，在胎藏中，形相具足，故名形位。［出瑜伽师地论］ 〔一、施设依〕，施设，犹建立也。谓人依五蕴中，假用言说，施设我及众生各各不同，有如是生类，如是种姓，如是名字，如是饮食，如是苦乐寿夭等，是名施设依。（五蕴者，色蕴、受蕴、想蕴、行蕴、识蕴也。） 〔二、摄受依〕，摄受，含摄容受也。谓人依於父母妻子奴婢僮仆等，以为我所摄受，故名摄受依。 〔三、住持依〕，谓人依段、触、思、识四种之食，则能摄养诸根，住立支持，故名住持依。（段食者，段即分段，谓以香味解三尘为体，入腹变坏，资益诸根也。触食者，谓眼识等所对色等诸尘，柔软细滑等触，而生喜乐，资益诸根也。思食者，谓第六意识，思於可爱之境，生希望意而润益诸根也。识食者，识即第八识也。谓由前三食势分所资，能令此识增胜，执持诸根也。） 〔四、流转依〕，谓人依五蕴中受想行识四心，起诸烦恼业因，流转三界生死，故名流转依。 〔五、障碍依〕，谓诸天魔外道，随有修善法处，即往其前，为作障碍，故名障碍依。 〔六、苦恼依〕，谓人依於欲界，领受一切忧苦，不生厌离之心，故名苦恼依。 〔七、适悦依〕，谓人依诸禅定，静息思虑，身心湛寂，得法喜乐，故名适悦依。 〔八、后边依〕，谓阿罗汉三界惑业已尽，更不受生。其最后身，依有余涅盘而住，故名后边依。（梵语阿罗汉，华言无生，又云无学。三界者，欲界、色界、无色界也。有余涅盘者，罗汉三界惑业已尽，尚余色身未灭故也。梵语涅盘，华言灭度。）［出涅盘经］ 凡即凡夫，小即小乘。倒即颠倒。谓凡夫著有，妄於无常法中计常，苦中计乐，无我计我，不净计净；及小乘之人，但著於空，常计无常，乐计非乐，我计无我，净计不净。故有凡小八倒之名焉。（小乘，即声闻乘、缘觉乘也。） 〔一、非常计常〕，非常计常者，谓世间一切有为之事，皆悉无常，虚幻不实，岂能长久。凡夫妄计是常，即成常颠倒。 〔二、非乐计乐〕，非乐计乐者，谓世间五欲之乐，皆是招苦之因。凡夫不了，妄计为乐，即成乐颠倒。（五欲者，色欲、声欲、香欲、味欲、触欲也。） 〔三、非我计我〕，非我计我者，谓此身皆因四大假合而成，本无有我。若一大是我，三大应非我；若四大俱是我，应有多我，毕竟是谁为我？故知我即不可得。凡夫不了，於自身中，强生主宰，妄计为我，成我颠倒。（四大者，地大、水大、火大、风大也。） 〔四、不净计净〕，不净计净者，谓己身、他身，具有五种不净。凡夫不了，妄生贪著，执以为净，即成净颠倒。（已上四计，是凡夫四倒。五种不净者，种子不净、住处不净、自体不净、外相不净、究竟不净也。） 〔五、常计无常〕，常即法身常住之义，无常即变异之义。谓声闻、缘觉，为无明所覆，於如来常住法身，妄计有生灭变异之相，是名无常颠倒。（无明者，无所明了也。） 〔六、乐计非乐〕，乐即涅盘清净之乐，非乐即苦也。谓二乘为无明所覆，於如来清净涅盘，妄计是苦，是名非乐颠倒。（梵语涅盘，华言灭度。二乘者，声闻乘、缘觉乘也。） 〔七、我计无我〕，我即佛性真实之我，无我，即佛性中无有我也。谓二乘为无明所覆，不了无我法中而有真我，故於佛性真我之中，妄计无我，是名无我颠倒。 〔八、净计不净〕，净即如来常住之身，非杂食身，非烦恼身，非血肉身，非是筋骨缠□之身。二乘为无明所覆，但观世间一切诸色皆为不净，不了如来常住法身之净，是名不净颠倒。（已上四计，是小乘四倒。）［出毗婆沙论并杂阿含经］ 关者，禁也。谓禁闭杀盗淫等八罪，使之不犯故也。论云：夫斋者，过中不食也。以八戒助成斋法，共相支持，故又名八支斋法。每月初八日、十四日、十五日、二十三日、二十九日、三十日，是为六斋日。於此六日，能修行此八斋戒者，诸天相庆，即为注福禄增寿□也。 〔一、不杀生〕，不杀生者，谓不断一切众生之命也。自不杀生，亦不教人杀生。 〔二、不偷盗〕，不偷盗者，谓不窃取他人财物也。自不偷盗，亦不教人偷盗。 〔三、不邪淫〕，不邪淫者，谓於非己妻妾，不行淫欲之事也。 〔四、不妄语〕，不妄语者，谓自不妄言，亦不可以虚妄之言而诳於他也。 〔五、不饮酒〕，不饮酒者，谓酒是乱性之本，起过之门，故不可酣饮也。 〔六、不坐高广大床〕，高广大床者，阿含经云：床高一尺六寸，非高也；阔四尺，非广也；长八尺，非大也。但过此量者，名高广大床，不宜坐也。 〔七、不著花□璎珞〕，不著花□璎珞者，谓不以花为□，珠玑为璎珞，而作身首之饰也。 〔八、不习歌舞戏乐〕，不歌舞戏乐者，谓自不习歌舞戏乐，及不得辄往他处观听，亦不教人歌舞戏乐也。［出涅盘经后分］ 释迦如来於拘尸城荼毗已竟，诸国起兵夺取舍利时，有婆罗门为息相夺诤故，分作八分，八国起塔供养也。（梵语释迦，华言能仁。拘尸，梵语具云拘尸那，华言角城，谓此城三角故也。梵语荼毗，华言焚烧。梵语舍利，华言骨身。梵语婆罗门，华言净行。） 〔一、拘尸城〕，拘尸城诸力士，得一分舍利，即於国中起塔供养。 〔二、波肩罗婆国〕，波肩罗婆国力士，得一分舍利，归国起塔供养。 〔三、师伽那婆国〕，师伽那婆国拘楼罗众，得一分舍利，归国起塔供养。 〔四、阿勒遮国〕，阿勒遮国诸刹帝利，得一分舍利，归国起塔供养。（梵语刹帝，华言田主。） 〔五、毗耨国〕，毗耨国诸婆罗门，得一分舍利，归国起塔供养。 〔六、毗离国〕，毗离国诸黎车，得一分舍利，归国起塔供养。 〔七、遮罗迦罗国〕，遮罗迦罗国诸释子，得一分舍利，归国起塔供养。 〔八、摩伽陀国〕，摩伽陀国阿□世王，得一分舍利，归国起塔供养。（梵语摩伽陀，华言善胜。梵语阿□世，华言未生怨。）［出正法念处经］ 此珠，即转轮圣王七宝中之神珠宝也。以其具八种功德，故分别之。（轮王七宝者，金轮宝、白象宝、绀马宝、神珠宝、玉女宝、典财宝、主兵宝也。） 〔一、能作光明〕，谓此珠於夜暗中能作光明，遍照百由旬，如秋月行空，远离云翳；又能昼日热时，放冷光明，除诸热恼，而得清凉也。 〔二、能济渴乏〕，谓此珠於旷野无水之处，人众渴乏，能令发清净水，解一切渴也。 〔三、随顺王意〕，谓此珠若转轮王忆念水时，即能随顺王意，流清净水，以济世之乏少也。 〔四、体具众色〕，谓此珠八楞具足，而一一楞，放种种色，青黄赤白等，靡不鲜明也。（楞，角也。） 〔五、能离病苦〕，谓此珠能令百由旬内，人皆离病，心行正直，一切所欲，无不随愿也。 〔六、能降甘雨〕，谓此珠势力，能令恶龙不降恶雨，若其降者，必清净甘雨也。 〔七、能生诸物〕，谓此珠於无水处及无草木处，能令花木繁茂，池水流涌，无不随愿也。 〔八、在处利益〕，谓此珠所在之处，人无夭阏，不相杀害，离诸□恚，常自和悦也。［出称赞净土经］ 八功德水，谓阿弥陀佛极乐净土池中之水，有八种功德也。 〔一、澄净〕，谓其水澄□洁净，是为澄净功德。 〔二、清冷〕，谓其水清滢凉冷，是为清冷功德。 〔三、甘美〕，谓其水甘甜嘉美，是为甘美功德。 〔四、轻软〕，谓其水轻浮柔软，是为轻软功德。 〔五、润泽〕，谓其水滋润泽物，是为润泽功德。 〔六、安和〕，谓其水人若饮时，身心即得安隐调和，是为安和功德。 〔七、除患〕，谓其水人若饮时，能除饥渴等患，是为除患功德。 〔八、增益〕，谓其水人若饮时，即能长养善根，增益四大，是为增益功德。（四大者，即人身中地、水、火、风也。）八功德水者，一澄净、二清冷、三甘美、四轻软、五润泽、六安和、七除患、八增益也。谓想极乐国土有八池水，一一池水，从如意珠王生，分为十四支，一一支作七宝妙色，黄金为渠，杂色金刚以为底沙。一一水中，有六十亿七宝莲华，一一华，团圆正等十二由旬。其摩尼水，流注华间，演说苦空无常无我诸波罗蜜微妙法音。其八池水，皆具八种功德，是名八功德水观。（梵语摩尼，华言如意。苦者，谓由五阴之身，而受生死逼迫等苦也。空者，谓此身由四大假合而成，毕竟不有也。无常者，谓此身等终归坏灭也。无我者，谓四大各离，何者是我也？梵语波罗蜜，华言到彼岸。）［出天台四教仪集注］ 思惑者，谓眼等五根，对色等五尘，而起贪□痴慢四惑也。言八十一品者，以欲界为一地，色界初禅、二禅、三禅、四禅为四地，无色界空处、识处、无所有处、非想非非想处为四地，共为九地。欲界一地具九品，贪□痴慢四惑，所谓上上、上中、上下，中上、中中、中下，下上、下中、下下也。色界四地，无色界四地，亦各有九品，贪痴慢三惑，但除□恚，以上二界，不行□故。是则九地各有九品思惑，共成八十一品也。（三界思惑分九品者，以此惑难断，故细分之，令二果斯陀含、三果阿那含、四果阿罗汉，次第断除也。）［出天台四教仪集注］ 使，即驱役之义。谓此见惑，能驱役一切众生流转三界生死故也。言见惑者，以意根对法尘起诸分别也。凡有十种：一、身见，谓於色受想行识五阴之中，妄计为身也。二、边见，谓於身见计断计常，随执一边也。三、见取，谓於非真胜法中，谬见涅盘，生心而取也。四、戒取，谓於非戒中，谬以为戒，取以进行也。五、邪见，谓无明不了，邪心取理也。六、贪，谓於诸欲境，引取无厌也。七、□，谓於逆情之境，而起忿怒也。八、痴，谓於事理之中，迷惑不了也。九、慢，谓自恃才德富贵，轻蔑於他也。十、疑，谓迷心垂理，犹豫不决也。此之十使，历三界四谛下增减不同，共成八十八使。盖欲界苦谛下十使具足；集、灭二谛下，各有七使；除身见、边见、戒取三使；道谛下有八使，除身见、边见二使。则四谛合为三十二使也。色界、无色界四谛下，皆如欲界，只於每谛下，又除□使，故一界有二十八使，二界合为五十六使。并前欲界三十二使，总成八十八也。（集、灭二谛各除身见、边见、戒取者，谓此三使，皆依苦谛而起；而此二谛，则无也。道谛除身见、边见者，谓此二使亦苦谛所起，而此则无也。然不除戒取者，谓外道执取邪戒，妄为正道，故於此不除也。上二界除□使者，以上二界无□故也。）［出华严经随疏演义钞］ 指爪狭长，薄润光洁。手足指圆，纤长柔软。节骨不现，手足各等无差，指间充密。手足圆满，软净光泽。筋脉盘结，深隐不现。两踝深隐，骨不显露。（踝，胡瓦切。）行步正直，端庄严肃。行步威容，齐整如师子王。行步安平，稳如象王。行步有仪，进止详缓。回身顾视，必皆右旋。支节渐次，安布殊胜。骨节交结，宛如龙盘。膝轮圆满，妙善安布。隐处妙好，圆满清净。身支润滑，柔软鲜洁。身容敦肃，自在无畏。身支坚固，稠密相属。身支安定，厚重不动。身相端严，光明离垢。身有圆光，随处照耀。腹形方正，柔软不现。脐深右旋，圆妙光泽。脐厚妙好，不□不凸。（□，鸟爪切。）肌肤匀净，鲜明离垢。手掌充满，柔软方平。手文深长，明直润泽。唇色红润，如频婆果。（梵语频婆，华言相思。）面门圆满，妙好端严。舌相长广，弥覆难量。发声威震，如雷普闻。音韵美妙，和畅清远。鼻高修直，两窍不现。诸齿方整，坚密鲜白。诸牙明洁，渐次锋利。目广清净，洞彻分明。眼相修广，如青莲华。眼睫上下，齐整稠密。双眉修长，黑泽细软。双眉绮靡，绀琉璃色。双眉高朗，犹如半月。耳厚修长，轮□成就。两耳相好，绮丽齐平。容仪端丽，见者无厌。额广圆满，平正殊特。身分殊胜，上下匀等。首发修长，绀青稠密。首发香洁，柔润光泽。首发齐整，不乱不杂。首发坚固，永无断落。首发光滑，尘垢不著。身分坚实，逾那罗延。（梵语那罗延，华言金刚，谓坚固也。）身体庄严，长大端直。诸窍清净，尘垢不染。身力充美，无与等者。身相严好，众所乐观。面轮修广，净如满月。颜貌舒泰，光显含笑。面颜光泽，远离尘垢。身支严净，恒无垢秽。诸毛孔中，常出妙香。面门常出微妙之香。首相妙好，周圆平等。身毛纤柔，绀青光泽。法音圆辩，随机普应。顶相高妙，无能见者。手足指网，分明严整。行不履地，去地四指，而地现印文。神力自持，不待他卫。威德远震，善类悦闻，魔外□伏。（□，质一切。）音声和雅，悦可众心。观机浅深，随类说法。一音深说，随类得解。次第说法，各随机缘。等观有情，冤亲平等。所为先观后作，各赴机宜。相好具足，瞻视无尽。顶骨坚实，穷劫不坏。颜容奇妙，常若少年。手足胸臆，吉祥德相，妙好具足。善财承教，向那罗素国，参毗目瞿沙仙人。为说菩萨无胜幢解脱已。乃云：如诸菩萨，成就一切殊胜三昧等法，而我云何能知能说。复令参胜热婆罗门。（梵语那罗素，华言不懒惰。梵语婆罗门，华言净行。）［出方等般泥洹经］ 涅盘，梵语具云摩诃般涅盘那，华言大灭度。大即法身，灭即解脱，度即般若，是乃三德秘密理藏也。此之理藏，在诸佛不增，在众生不减，而有八种法味。故泥洹经立此八味之名也。（法味者，谓诸法中之义味也。） 〔一、常住〕，谓此涅盘之理，彻三际以常存，[一/旦]十方而常在。故曰常住。（三际者，即过去、未来、现在三世也。十方者，四方、四维、上、下也。） 〔二、寂灭〕，谓此涅盘之理，寂绝无为，大患永灭。故曰寂灭。（大患者，生死也。） 〔三、不老〕，谓此涅盘之理，不迁不变，无增无减，故曰不老。 〔四、不死〕，谓此涅盘之理，从本不生，今亦不灭，故曰不死。 〔五、清净〕，谓此涅盘之理，安住清凉，诸障悉净，故曰清净。 〔六、虚通〕，谓此涅盘之理，虚彻灵通，圆融无碍，故曰虚通。 〔七、不动〕，谓此涅盘之理，寂然不动，妙绝无为，故曰不动。 〔八、快乐〕，谓此涅盘之理，无生死逼迫之苦，有真常寂灭之乐，故曰快乐。梵语斯陀含，华言一来。谓菩萨於第八辟支佛地中，蒙佛授记而得作佛，因借声闻第二果以区别之，故云是斯陀含果。（辟支，梵语具云辟支迦罗，华言缘觉。）［出佛遗教经论］ 觉，即觉悟。谓此八法乃是菩萨、缘觉、声闻大力量人之所觉悟，故名八大人觉。（菩萨，梵语具云菩提萨□，华言觉有情。） 〔一、少欲觉〕，谓人寡欲，乃得心安。是则，卧觉一榻之宽，覆觉一衾之温，食觉一餐之饱，处觉容膝之适，心无过想，是名少欲觉。 〔二、知足觉〕，谓人虽贫乏，常知止足，是则虽服□弊，而有狐貉之温；虽食藜糗，而有膏梁之美；虽居蓬荜，而有厦屋之安，是名知足觉。 〔三、寂静觉〕，谓人离众愦闹，闲居独处，厌世缠缚，思灭贪欲之苦本，而能断除烦恼，寂静其心，是名寂静觉。 〔四、正念觉〕，谓人思念正道，一心专注，无有间杂，不起邪想，是名正念觉。 〔五、正定觉〕，谓人修习禅定，摄诸乱想，而得身心寂静，三昧现前，是名正定觉。（梵语三昧，华言正定。） 〔六、精进觉〕，谓人勇猛精勤，修习善法，不令间断，则道业日进，无有退失，是名精进觉。 〔七、正慧觉〕，谓人欲入道者，必须从闻而思，从思而修，以此三者而自增益，则智慧真正，离诸邪见，断惑证果，是名正慧觉。 〔八、无戏论觉〕，以言嘲谑名为戏论。谓人欲得涅盘寂静之乐，必须清净口业，舍诸戏论，一循正语，是名无戏论觉。（梵语涅盘，华言灭度。）［出八大灵塔经］ 佛之灵塔有八。经云：若人发大信心，修建塔庙，承事供养，得大利益，获大果报，具大名称，是人命终，即得生天。然佛之舍利，人间、天上，建塔甚多，此经所载，乃如来降生等处所建之塔也。（梵语舍利，华言骨身。） 〔一、在迦毗罗城龙弥你园〕，梵语迦毗罗，华言黄色。梵语龙弥你，又云岚毗尼，华言解脱处。佛之降生，即此园也。乃造宝塔以表灵迹焉。 〔二、在摩伽陀园泥连河边〕，梵语摩伽陀，华言善胜。梵语泥连，未见翻译。佛於此河边菩提树下而成正觉，故建塔於此，以供养焉。（梵语菩提，华言道。） 〔三、在波罗奈城〕，梵语波罗奈，华言鹿苑。佛於此处为声闻缘觉说四谛法，故建塔以供养焉。（四谛者，苦谛、集谛、灭谛、道谛也。） 〔四、在舍卫国只陀园〕，梵语舍卫，华言丰德。梵语只陀或云只洹，华言战胜。佛於此园说法度生，故建塔以供养焉。 〔五、在曲女城〕，此城由往昔大树仙人，咒九十九女一时腰曲，故名曲女。佛从忉利天说法，下降於此，故建塔以供养焉。（梵语忉利，华言三十三。） 〔六、在王舍城〕，此城往昔由千王共居，故名王舍。佛於此处说法度生，故建塔以供养焉。 〔七、在广严城〕，其城广博、严净，故名广严。佛於此处思念筹量，故建塔以供养焉。 〔八、在拘尸那城〕，梵语拘尸那，华言角城，其城三角故也。佛於此城娑罗双树间入般涅盘，故建塔以供养焉。（梵语娑罗，华言坚固。梵语般涅盘，华言灭度。）［出涅盘经］ 我即自在之义。谓如来有大神力，有大智慧，故能随机示现，自在巧妙。经中谓如来常乐我净之我，具此八义，故称我德。（常者，不迁不变也。乐者，无生死苦也。我者，即八自在也。净者，惑业净尽也。） 〔一、能示一身以为多身〕，一身多身者，於一身中现无量身也。经云：如来身数，犹如微尘，充满十方无量世界。盖如来所证法身之体，遍一切处。全此之体，起於应用。故能一多自在也。 〔二、示一尘身满大千界〕，一尘身满大千界者，谓如来法身，体无不遍。故一尘之身与法身之量，同一广大，大千世界悉皆充满，自在无碍也。 〔三、大身轻举远到〕，大身轻举远到者，谓如来广大之身，飞行轻举，无远不到，自在无碍也。经云：如来能以满大千世界之身，轻举飞空，过於二十恒河沙等诸佛世界，而无障碍。是也。 〔四、现无量类常居一土〕，现无量类常居一土者，谓如来虽为众生现众类之身，而所居常在一土，自在无碍也。经云：如来之心，安住不动，而能随诸众生现无量形类。又云：如来之身，常住一土，而令他土一切悉见。是也。 〔五、诸根互用〕，诸根互用者，谓如来眼等诸根，互相为用，自在无碍也。经云：如来一根亦能见色、闻声、嗅香、别味、觉触、知法。一根既然，诸根亦尔。是也。（一根者，即眼、耳、鼻、舌、身、意，六根中之一根也。） 〔六、得一切法如无法想〕，得一切法如无法想者，谓如来知一切法，本性空寂，若言有法而可证得，则为虚妄。故虽有所证，而无能证之想，於法融通自在无碍也。经云：若是有者，可名为得；实无所有，云何名得。以自在故，非得而得。是也。 〔七、说一偈义经无量劫〕，说一偈义经无量劫者，谓如来智慧辩才，演说一偈之义，虽经多劫，无有穷尽，称性宣扬，自在无碍也。经云：如来演一偈之义，经无量劫，义亦不尽。是也。（劫，梵语具云劫波，华言分别时节。） 〔八、身遍诸处犹如虚空〕，身遍诸处犹如虚空者，谓如来为诸众生处处现身说法，犹如虚空，了无形相可得，随缘应化，自在无碍也。经云：虚空之性，不可得见；如来亦尔，实不可见。以自在故，令一切见。是也。［出宗镜录］ 〔一、自性妄想〕，谓妄执根尘等法，各有体性，不相混滥，是名自性妄想。 〔二、差别妄想〕，谓妄计色等有可见可对之色，有不可见可对之色，有不可见无对之色，是名差别妄想。（可见可对色者，即青黄等色，眼可见，亦可对也；不可见可对色者，即声香味触四者，虽不可见，而有对於耳鼻舌身也；不可见无对色者，即意识缘过去所见之境，皆不可见，亦无表对也。） 〔三、摄受积聚妄想〕，谓妄计色受想行识五蕴之法摄持聚集，而成一切众生，是名摄受积聚妄想。 〔四、我见妄想〕，谓於色受想行识五蕴法中，妄计有我，是名我见妄想。 〔五、我所妄想〕，谓於色受想行识五蕴法中，妄执我身及所受用之物，皆为我所，是名我所妄想。 〔六、念妄想〕，谓妄分别可爱净境，缘念不断，是名念妄想。 〔七、不念妄想〕，谓妄分别可憎之境，不起缘念，是名不念妄想。 〔八、念不念俱相违妄想〕，谓於念不念爱憎之境，违理分别，是名念不念俱相违妄想。［出禅波罗蜜］ 定即摄散归静之义。色界、无色界各有四定，故云八定也。 〔一、初禅天定〕，谓人於欲界中修习禅定之时，忽觉身心凝然，运运而动，如云如影；又觉遍身毛孔气息，悉皆出入，入无积聚，出无分散，是名初禅天定。 〔二、二禅天定〕，谓既得初禅天定已，心厌初禅觉观动散，因摄心在定，澹然澄静；觉观即灭，乃发胜定之喜，如人从暗室中出见日月光明，朗然洞彻，是名二禅天定。（觉观者，初心在缘曰觉；细心分别禅味曰观。） 〔三、三禅天定〕，谓既得二禅天定已，而又厌二禅喜心涌动，定不坚固；因摄心谛观，喜心即谢，於是泯然入定，绵绵之乐，从内心发；乐法增长，遍满身中，於世间乐最为第一，是名三禅天定。 〔四、四禅天定〕，谓既得三禅天定已，又觉三禅乐法扰心，令不清净，一心厌离，加功不止，即得安隐，出入息断，空明寂静，如明镜离垢，净水无波，湛然而照，万像皆现；绝诸妄想，正念坚固，是名四禅天定。 〔五、空处天定〕，空即虚空也。谓既得四禅天定已，犹厌身色系缚，不得自在，乃转加功力，观察己身，犹如罗□，内外通彻，一心念空，惟见虚空，无诸色相，其心明净，无碍自在，如鸟出笼，飞腾自若，是名空处天定。 〔六、识处天定〕，识，即心也。谓既得空处天定已，即以识心遍缘虚空，而虚空无边；以无边故，定心复散。於是即舍虚空，转心缘识；与识相应，心定不动，现在过去未来之识，悉现定中，与定相应，心不分散。此定安隐，清净寂静，是名识处天定。 〔七、无所有处天定〕，谓离上空处、识处，故名无所有处。得识处天定已，以心缘现在过去未来之识，无量无边，能坏於定。惟有无心识处，心无依倚，乃为安隐。於是即舍识处，专系心於无所有处，精勤不懈，一心内净，怡然寂静，诸想不起，是名无所有处天定。 〔八、非想非非想处天定〕，谓前识处是有想；无所有处是无想。至此则舍前有想，名非想；舍前无想，名非非想。盖此天既得无所有处天定已，又知此处如痴如醉、如眠如暗，以无明覆蔽，无所觉了，无可爱乐。於是一心专精，即於非有非无，常念不舍，则无所有处定便自谢灭，加功不已，忽然真实定发，不见有无相貌，泯然寂绝，清净无为，三界定相无有过者，是名非想非非想处天定。（三界者，欲界、色界、无色界也。）［出翻译名义］ 〔一、□浮陀地狱〕，梵语□浮陀，或云□部陀，华言疱。谓受罪众生，因寒苦所逼，皮肉疱起也。 〔二、泥赖浮陀地狱〕，梵语泥赖浮陀，或云泥刺部陀，华言疱裂。谓受罪众生，因寒苦所逼，疱即拆裂也。 〔三、阿吒吒地狱〕，梵语阿吒吒，或云[口*霍][口*霍]（皆无翻）。谓受罪众生，由寒苦增极，唇不能动，唯於舌中作此声也。 〔四、阿波波地狱〕，梵语阿波波，或云唬唬婆（无翻），谓受罪众生，寒苦增极，舌不能动，唯於唇间作此声也。 〔五、呕喉地狱〕，呕喉地狱者，谓受罪众生，由寒苦增极，唇舌俱不能动，但於咽喉内振气而作此声也。 〔六、郁波罗地狱〕，梵语郁波罗，或云□钵罗，华言青莲华。谓受罪众生，由寒苦增极，皮肉开拆，似此华也。 〔七、波头摩地狱〕，梵语波头摩，或云钵特摩，华言红莲华。谓受罪众生，由寒苦增极，肉色大拆，似此华也。 〔八、芬陀利地狱〕，梵语芬陀利，华言白莲华。谓受罪众生，由寒苦增极，皮肉脱落，其骨之色，似此华故。或云摩诃钵特摩地狱，梵语摩诃钵特摩，华言大红莲华，皮肉冻拆，似此华也。［出楞严义海］ 梵语尼，华言女。弃，却也。谓尼犯此八罪，弃却於佛法之外也。 〔一、杀〕，杀即损伤物命也。谓一切有情，皆惜身命。尼若不能悯彼，反更伤残，是故为众所弃也。 〔二、盗〕，盗即窃取他物也。谓尼於他人所有财物，生贪乐心，不与而取，是故为众所弃也。 〔三、淫〕，淫即染欲也。谓尼不能以礼自防，以戒自守，贪著色欲，污犯净行，是故为众所弃也。 〔四、妄〕，妄乃虚妄不实也。谓尼隐覆实事，虚言诳他，是故为众所弃也。 〔五、触〕，触即触著。谓尼若与男身相触，起染欲心，是故为众所弃也。 〔六、八〕，八者，八事也。谓尼与染心男子，两手相捉，或捉其衣，或同入屏处，或屏处共坐，或共语，或共行，或相倚，或与相期。犯此八事，是故为众所弃也。（屏处者，僻静处也。） 〔七、覆〕，覆即遮覆也。谓尼与大众说戒作法之时，遮覆他罪，不肯对众陈露，是故为众所弃也。 〔八、随〕，随即依也。谓尼於大僧众中，未与作共住法，而随彼共住，是故为众所弃也。［出四教仪集注］ 〔一、苦法忍〕，苦，即欲界生死之苦。法，即真如之理。忍，即忍可，亦印证之义也。谓於四善根位中，因观欲界生死之苦，至世第一后心，真如理显，生无漏法忍，是名苦法忍。（四善根者，即四加行，暖位、顶位、忍位、世第一位也。无漏者，谓不漏落三界生死也。） 〔二、苦类忍〕，苦，即色界、无色界、生死之苦。类，即流类。谓观欲界苦谛之后，复观上二界苦谛，亦生无漏法忍，是欲界苦法忍之流类，是名苦类忍。（上二界者，即色界、无色界也。） 〔三、集法忍〕，集，即招集之义。谓观欲界集谛，见、思之惑，真如理显，生无漏法忍，是名集法忍。（见惑者，谓意根对法尘起诸分别；眼等五根，对色等五尘，起诸贪爱思惑者，谓曰思惑也。） 〔四、集类忍〕，谓观欲界集谛之后，复观上二界集谛，生无漏法忍，是欲界集法忍之流类，是名集类忍。 〔五、灭法忍〕，灭，即灭无之义。谓观欲界灭谛，灭前苦集，真如理显，生无漏法忍，是名灭法忍。 〔六、灭类忍〕，谓观欲界灭谛之后，复观上二界灭谛，生无漏法忍，是欲界灭法忍之流类，是名灭类忍。 〔七、道法忍〕，道，即三十七道品。谓观欲界道谛，修此道品，真如理显，生无漏法忍，是名道法忍。（三十七道品者，观身不净、观受是苦、观心无常、观法无我，是四念处。已生恶，令永断；未生恶，令不生；已生善，令增长；未生善，令得生，是四正勤。欲如意足、念如意足、精进如意足、思惟如意足，是四如意足。信根、精进根、念根、定根、慧根，是五根。信力、精进力、念力、定力、慧力，是为五力。念觉分、择法觉分、精进觉分、喜觉分、除觉分、定觉分、舍觉分，是七觉分。正见、正思惟、正语、正业、正命、正精进、正念、正定，是八正道。已上诸法总为三十七道品也。） 〔八、道类忍〕，谓观欲界道谛之后，复观上二界道谛，生无漏法忍，是欲界道法忍之流类，是名道类忍。
忍即忍可印证之义。一、苦法忍，谓观欲界苦谛之法，而能忍可也。二、苦类忍，谓以色界、无色界苦谛之法，比类欲界苦谛观之，而能忍可也。三、集法忍，谓观欲界集谛烦恼之法，而能忍可也。四、集类忍，谓以色界、无色界集谛烦恼之法，比类欲界集谛观之，而能忍可也。五、灭法忍，谓观欲界灭谛之法，而能忍可也。六、灭类忍，谓以色界、无色界灭谛之法，比类欲界灭谛观之，而能忍可也。七、道法忍，谓观欲界道谛之法，而能忍可也。八、道类忍，谓以色界、无色界道谛之法，比类欲界道谛观之，而能忍可也。［出大智度论］ 念者，内心存忆也。论云：佛诸弟子於闲静处，乃至山林旷野，善修不净等观，厌患其身；忽生惊怖，及为恶魔作种种恶事恼乱其心，忧惧转增，是故如来为说八念法，若存心於此，恐怖即除也。 〔一、念佛〕，谓修禅观之人，若遭恐怖障难之时，应念诸佛慈悲，救济众生，功德无量。如是，一心念念不舍，怖障即除也。 〔二、念法〕，谓修禅观之人，若遭恐怖障难之时，应当念法，法力广大，通达无碍，能灭烦恼。如是，一心念念不舍，怖障即除也。 〔三、念僧〕，谓修禅观之人，若遭恐怖障难之时，应当念僧，僧是佛之弟子，能修正道，能证圣果，为世福田。如是，一心念念不舍，怖障即除也。 〔四、念戒〕，谓修禅观之人，若遭恐怖障难之时，应当念戒，戒是无上菩提之本，能遮诸恶，得安隐处。如是，一心念念不舍，怖障即除也。（梵语菩提，华言道。） 〔五、念舍〕，谓修禅观之人，若遭恐怖之时，应当念舍。舍有二种：一舍施，能生大功德；二舍烦恼，因此得大智慧。如是，一心念念不已，怖障即除也。 〔六、念天〕，谓修禅观之人，若遭恐怖障难之时，应当念四天王天，乃至他化自在天，如是等天，果报清净，利安一切。如是，一心念念不舍，怖障即除也。（四天王者，东方持国天王、南方增长天王、西方广目天王、北方多闻天王也。他化自在天，即欲界第六天也。） 〔七、念出入息〕，息，即鼻中出入之气。念出入息者，谓修禅观之人若遭恐怖之时，应当念息，息是治散乱之良药，入禅定之捷径，如是念念不已，则心不驰散，怖障即除也。 〔八、念死〕，谓修禅观之人，若遭恐怖障难之时，应当念死，死有二种：一者，自死，谓报尽而死；二者，他缘死，谓遇恶缘而死。此二种死，从生以来，常与身俱，无可避处。如是，一心念念不已，怖障即除也。［出中阿含经］ 阿那律陀在枝提瘦水渚林中宴坐思惟，心作是念：道从无欲，非有欲得；乃至道从智慧，非愚痴得。於是世尊以他心智，知彼心中所念，而现其前，为说大人八念也。（梵语阿那律陀，华言无灭，佛之弟子。） 〔一、道从无欲非有欲得〕，谓比丘修道，当於一切尘境不生希欲之心，虽自得无欲，而不令他知，此所以能得道也，是名道从无欲，非有欲得。 〔二、道从知足非无厌得〕，谓比丘修道，衣但覆形，食但支命，一切所需，悉当知足，此所以能得道也，是名道从知足，非无厌得。 〔三、道从远离非聚会得〕，谓比丘修道，於世间诸法及己身心俱当远离，此所以能得道也，是名道从远离，非聚会得。 〔四、道从精勤非懈怠得〕，谓比丘修道，当常行精进，断恶不善，修诸善法，恒自起意专一坚固，不舍方便，此所以能得道也，是名道从精进，非懈怠得。 〔五、道从正念非邪念得〕，谓比丘修道，当观察身心内外诸法，悉皆空寂，无有邪念，此所以能得道也，是名道从正念，非邪念得。 〔六、道从定意非乱意得〕，谓比丘修道，当远离诸恶之法，凝心禅定，无有散乱，此所以能得道也，是名道从定意，非乱意得。 〔七、道从智慧非愚痴得〕，谓比丘修道，当观察世间兴衰之法，而得智慧明达，分别晓了，悉除惑业，尽生死苦，此所以能得道也，是名道从智慧，非愚痴得。 〔八、道从不戏乐非戏行得〕，谓比丘修道当常寂静，远离嬉戏之乐，游观之行，安住无为之理，正意而解，此所以能得道也，是名道从不戏乐，非戏行得。［出华严经疏］ 〔一、少字摄多义〕，谓於一字中包摄多义也。如圆觉经，长行文中，佛为普眼菩萨说四大和合，各离之相，文义甚长，至於重颂，则以四句，收摄多义。偈云：身相属四大，心性归六尘，四大体各离，谁为和合者。等是也。（长行者，经之散文；重颂者，经之偈文也。四大者，地大、水大、火大、风大也。六尘者，色尘、声尘、香尘、味尘、触尘、法尘也。） 〔二、赞叹多以偈颂〕，谓诸经中，凡菩萨等称赞叹美佛之功德，多以偈颂也。 〔三、为钝根重说〕，谓佛为弟子说长行经竟，有根钝不能解悟，更为重说偈颂也。 〔四、为后来之徒〕，谓佛为弟子说长行经竟，或有新来之众，未闻前说，佛则更为重说偈颂也。 〔五、为随喜乐〕，谓佛随众机，有喜乐偈颂者，即为演说偈颂也。 〔六、为易受持〕，谓佛因长行，文句繁多，恐难受持，故说偈颂，令人记忆。如为盘特说偈云：守口摄意身莫犯，如是行者得度世。等是也。（盘特，梵语具云盘陀伽，华言继道。） 〔七、增明前说〕，谓初於长行文中，说义未尽，后於重颂，广明其义也。 〔八、长行未说〕，谓不说长行，而直说偈颂，如金光明经空品是也。愿我来世，得菩提时，若有女人，为诸恶之所逼恼，□离女身，愿舍女形，闻我名已，转女人身，成丈夫相，乃至究竟无上菩提。［出阿毗达磨杂集论］ 〔一、立宗〕，宗，犹主也，要也，以所立之法为宗要也。谓如五蕴等法，皆假因缘而生，实无自性，於中求我，决不可得，故说诸法无我，以破执我立论者，是名立宗。（五蕴者，色蕴、受蕴、想蕴、行蕴、识蕴也。因缘者，谓眼等六根为因，色等六尘为缘也。执我立论者，谓执五蕴之身为我，而自立论议也。） 〔二、立因〕，因，即因由，亦所依之义。立因所以破执有我者之论也，谓若於五蕴等法施设实有我者，此之五蕴，既从众缘而生，皆是生灭之法；蕴既生灭，我不成就。若离五蕴而於余处施设有我者，我无所因，我亦无用，是知皆无有我，是名立因。 〔三、立喻〕，喻，即譬喻，以别法喻所立之法也。谓如现在相中施设实有过去相者，盖此现在相已生未灭，不应於现在未灭法中施设过去已灭之相，若离现在而於余处施设过去相者，然过去世之相既已灭坏，不应施设有相。此言过去之相不可得，以喻诸法中求我决不可得，是名立喻。 〔四、合〕，合，即相合之义。引余义合此正说之理也。谓如五蕴法中本无有我，而人颠倒妄执有我，既遮破已，即知无我。既知无我，则知常等亦无，是名合。 〔五、结〕，谓结前无我究竟之理决定无异，是知五蕴皆是无我，乃至无常，是名结。 〔六、现量〕，现，即显现。量，即量度揩定之义也。谓眼识乃至身识，对於显现五尘之境，离妄分别无筹度之心，而能於境度量揩定诸法自性之相，而不错谬，是名现量。（五尘者，色尘、声尘、香尘、味尘、触尘也。） 〔七、比量〕，比，即比类。谓以第六意识比类量度知有诸境，如远见烟，知彼有火，是名比量。 〔八、圣教量〕，谓圣人所说现量、比量之言教，皆不相违，定可信受，是名圣教量。谓五戒之后，更加不坐高广大床、不著花□缨络、不习歌舞戏乐，此八戒亦是在家之人所持，故名在家八戒。［出显扬圣教论］ 〔一、上首语〕，首，始也。谓佛凡有所说，必以趣向涅盘之道而为首先，故名上首语。（梵语涅盘，华言灭度。） 〔二、美妙语〕，谓佛所说法，言辞柔软，嘉美微妙，令人乐闻，故名美妙语。 〔三、显了语〕，谓佛说法，随机演畅，於诸事理，显白明了，故名显了语。 〔四、易解语〕，谓佛说法，善巧方便，令诸众生，即得解悟，故名易解语。 〔五、乐闻语〕，谓佛说法，称适机宜，语音宣畅，事理该明，当机之众，无不喜乐听闻，故名乐闻语。 〔六、无依语〕，谓佛说法，随机开导，无所依著，亦不希望他人信己而后为说，故名无依语。 〔七、不逆语〕，谓佛说法，知诸众生根量，随顺不违，使其各得获益，故名不逆语。 〔八、无边语〕，谓佛说法，具大智慧，具大辩才，称性宣演，无有穷极，故名无边语。［出翻译名义引会正记］ 中本起经云：佛成道后，姨母大爱道，求出家学道，佛不许。阿难白佛：愿听出家。佛言：止，止，无使女人入我法中为沙门也。譬如族姓之家，多女少男，即知其家衰弱，不得强盛。阿难再请，佛乃说八敬法，若能依此，听许出家。大爱道顶戴信受，遂度为尼。（梵语阿难，华言庆喜。梵语沙门，华言勤息。梵语尼，华言女。） 〔一、尼百岁礼初夏比丘足〕，梵语比丘，华言乞士。谓比丘尼寿虽百岁，若见初受戒比丘才经一夏者，即当礼拜於足下也。 〔二、不得骂谤比丘〕，谓比丘尼当恭敬比丘，不得妄加骂詈谤毁也。 〔三、不得举比丘过〕，谓比丘有过，比丘尼不得举。比丘尼若有过，听比丘举，当自省察也。 〔四、从僧受具戒〕，谓比丘尼奉持具足禁戒，应从大德比丘处求受也。 〔五、有过从僧忏〕，谓比丘尼有过失，应在比丘众中忏悔自首，以除□慢之心也。 〔六、半月从僧教诫〕，谓比丘尼每月当二次，於大德比丘处求教诫法，以自策进道业也。 〔七、依僧三月安居〕，谓比丘尼结夏三月禁足安居，当与比丘同处，朝夕谘问法义，增益见闻，以自修习也。 〔八、夏讫从僧自恣〕，自，即自陈己过。恣，即恣他举罪。谓从四月十五日安居至七月十五日夏竟，应从比丘众中行自恣法，有过则对众忏悔也。［出四教仪集注］ 〔一、苦法智〕，苦是欲界生死之苦，法是所证真如之理，智是能证之智。谓观欲界生死之苦，真智发而证真如之理，是名苦法智。 〔二、苦类智〕，谓观欲界苦谛之后，复观上二界苦谛，真智明发，是欲界苦法智之流类，是名苦类智。（上二界者，谓色界、无色界也。） 〔三、集法智〕，谓观欲界集谛见惑，真智明发，而证真如之理，是名集法智。 〔四、集类智〕，谓观欲界集谛之后，复观上二界集谛，真智明发，是欲界集法智之流类，是名集类智。 〔五、灭法智〕，谓观欲界灭谛灭前苦集，真智明发，而证真如之理，是名灭法智。 〔六、灭类智〕，谓观欲界灭谛之后，复观上二界灭谛，真智明发，是欲界灭法智之流类，是名灭类智。 〔七、道法智〕，谓观欲界道谛，修三十七道品，真智明发，而证真如之理，是名道法智。（三十七道品者，观身不净、观受是苦、观心无常、观法无我，是四念处。已生恶，令永断；未生恶，令不生；已生善，令增长；未生善，令得生，是四正勤。欲如意足、念如意足、精进如意足、思惟如意足，是四如意足。信根、精进根、念根、定根、慧根，是五根。信力、精进力、念力、定力、慧力，是为五力。念觉分、择法觉分、精进觉分、喜觉分、除觉分、定觉分、舍觉分，是七觉分。正见、正思惟、正语、正业、正命、正精进、正念、正定，是八正道。已上诸法总为三十七道品也。） 〔八、道类智〕，谓观欲界道谛之后，复观上二界道谛，真智明发，是欲界道法智之流类，是名道类智。
智即明了之义。一、苦法智，谓因观欲界苦谛，而断见惑之智明发也。二、苦类智，谓以色界、无色界苦谛，比类欲界苦谛观之，而断上二界见惑之智明发也。三、集法智，谓因观欲界集谛，而断见惑之智明发也。四、集类智，谓以色界、无色界集谛，比类欲界集谛观之，而断上二界见惑之智明发也。五、灭法智，谓因观欲界灭谛，而断见惑之智明发也。六、灭类智，谓以色界、无色界灭谛，比类欲界灭谛观之，而断上二界见惑之智明发也。七、道法智，谓因观欲界道谛，而其断惑之智明发也。八、道类智，谓以色界、无色界道谛，比类欲界道谛观之，而断上二界见惑之智明发也。［出法界次第］ 谓此八法不依偏邪而行，故名为正。复能通至涅盘，故名为道。（梵语涅盘，华言灭度。） 〔一、正见〕，谓人修无漏道，见四谛分明，破外道有无等种种邪见，是为正见。（无漏道者即戒定慧。修此道者，能断三界有漏生死也。四谛者，苦谛、集谛、灭谛、道谛也。） 〔二、正思惟〕，谓人见四谛时，正念思惟，观察筹量，令观增长，是为正思惟。 〔三、正语〕，谓人以无漏智慧，常摄口业，远离一切虚妄不实之语，是为正语。 〔四、正业〕，谓人以无漏智慧，修摄其心，住於清净正业，断除一切邪妄之行，是为正业。（清净正业者，谓戒定慧等出世之善业也。） 〔五、正命〕，谓出家之人，当离五种邪命利养，常以乞食自活其命，是为正命。（五种邪命者，一诈现异相，二自说功能，三占相吉凶，四高声现威，五说所得利以动人心也。） 〔六、正精进〕，不杂名精，无间名进。谓人勤修戒定慧之道，一心专精，无有间歇，是名正精进。 〔七、正念〕，谓人思念戒定慧正道及五停心助道之法，堪能进至涅盘，是名正念。（五停心者，多散众生数息观、多贪众生不净观、多□众生慈悲观、愚痴众生因缘观、多障众生念佛观也。） 〔八、正定〕，谓人摄诸散乱，身心寂静，正住真空之理，决定不移，是名正定。
不邪曰正，能通曰道。一、正见，谓能见真理也。二、正思惟，谓心无邪念也。三、正语，谓言无虚妄也。四、正业，谓白净善业也。五、正命，谓依法乞食活命也。六、正精进，谓修诸道行无间杂也。七、正念，谓专心忆念善法也。八、正定，谓一心住於真空之理也。［出首楞严经义海］ 八法者，地、水、火、风，名为四大。以其四种无处不有故也。色、香、味、触，名为四微，以其四种体性微细故也。谓人之身因四大假合而有，此之四大，亦由四微所成，故总称为八法也。 〔一、地大〕，地以坚碍为性，谓眼、耳、鼻、舌、身等名为地大。圆觉经云：发、毛、爪、齿、皮、肉、筋、骨等皆归於地。是也。 〔二、水大〕，水以润湿为性，谓唾涕津液等，名为水大。圆觉经云：唾、涕、脓、血、津、液、涎、沫、痰、泪、精、气、大小便利，皆归於水。是也。 〔三、火大〕，火以燥热为性，谓身中暖气，名为火大。圆觉经云：暖气归火。是也。 〔四、风大〕，风以动转为性。谓出、入息及身动转，名为风大。圆觉经云：动转归风。是也。 〔五、色微〕，谓眼所见种种诸色，以其微细，故名色微。 〔六、香微〕，谓鼻所嗅种种诸香，以其微细，故名香微。 〔七、味微〕，谓舌所尝种种诸味，以其微细，故名味微。 〔八、触微〕，谓身分所觉种种诸触，以其微细，故名触微。［出涅盘经］ 梵语阿难，华言庆喜。经云：佛语文殊师利言：阿难具足八法，能持十二部经，是故阿难为多闻藏。（梵语文殊师利，华言妙德。十二部经，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方便、十二授记。） 〔一、信根坚固〕，信，即信顺。根，即能生之义。谓阿难闻如来所说十二部经，信受坚固；由信心故，则能生长一切善法功德。华严经云：信是道源功德母，长养一切诸善法。是也。 〔二、其心质直〕，质，即质朴之义。谓阿难闻如来所说十二部经，其心质直，常依正法而住，永离虚妄邪曲之见，故名其心质直。 〔三、身无病苦〕，谓若世间人能以药物施人者，所感果报，尚得一生少病。何况阿难累劫熏修其利他之行，莫可测知，岂得现身有於病苦？故名身无病苦。（劫，梵语具云劫波，华言分别时节。） 〔四、常勤精进〕，不杂，名精。无间，名进。谓阿难闻如来所说十二部经，一心受持，如法修习，无有懈怠，故名常勤精进。 〔五、具足念心〕，谓阿难闻如来所说十二部经，心常忆念思惟，不令忘失，故名具足念心。 〔六、心无□慢〕，谓阿难闻如来所说十二部经，皆能忆持，而心不放逸，亦不敢□慢於众，故名心无□慢。 〔七、成就定意〕，谓阿难既闻如来所说十二部经，能依此法修摄其心，得发禅定，故名成就定意。 〔八、从闻生智〕，谓阿难闻如来所说十二部经，义趣无量，则智慧增明，无不了达，故名从闻生智。八法者，利、衰、毁、誉、称、讥、苦、乐也。谓菩萨以得清净平等智力，故世间八法皆不能动也。［出显宗论］ 在地之下，故名地狱。婆沙论云：南赡部洲，下过五百逾缮那，乃有其狱。然此地狱，有大有小。大则八寒、八热，小则一一大狱四门，各有四小狱，共为十六；小狱名为游增狱，谓受罪众生，游彼狱时，其苦转增故也。（梵语赡部洲，又云阎浮提，华言胜金洲。梵语逾缮那，又云由旬，华言限量。） 〔一、想地狱〕，此狱，俱舍论中亦名等活地狱。显宗论云：其中众生，手生铁爪，其爪长利，互相□忿，怀毒害想，以爪相攫，肉即堕落；或被斫刺磨捣，想为已死，冷风吹之，皮肉还生，寻复活起，故名想地狱。 〔二、黑绳地狱〕，谓此狱中，狱卒以热铁绳□牵罪人，然后斩锯；复有恶风吹热铁绳，笼络其身，烧皮彻肉，焦骨沸髓，苦毒万端，故名黑绳地狱。 〔三、堆压地狱〕，此狱，亦名众合地狱，狱中有大石山，罪人入至其中，山自然合，堆压其身，骨肉糜碎，故名堆压地狱。 〔四、叫唤地狱〕，谓受罪众生，既至此狱，狱卒以其罪人掷大镬中，沸汤烹煮，受诸痛苦，号啕叫唤，故名叫唤地狱。 〔五、大叫唤地狱〕，谓狱卒既将罪人沸汤烹煮已，业风吹活；又捉向热铁鏊中煎熬，痛苦极切，发声大叫，故名大叫唤地狱。 〔六、烧炙地狱〕，谓此狱以铁为城，烈火猛焰，内外烧炙，皮肉糜烂，痛苦万端，故名烧炙地狱。 〔七、大烧炙地狱〕，谓狱卒将彼罪人，置铁城中，烈火烧城，内外俱赤，烧炙罪人；又有火坑，火焰炽盛，其坑两岸，复有火山，捉彼罪人，贯铁叉上，著於火中，皮肉糜烂，痛苦万端，故名大烧炙地狱。 〔八、无间地狱〕，谓有罪众生，至彼受苦，无有间歇，故名无间。此於八热中又为最重之狱也。成实论明五种无间：一者，趣果无间。谓有极重罪者，即向彼狱受其果报，无有间歇。二者，受苦无间，谓至彼狱受诸痛苦，无有间歇。三者，时无间。谓至彼狱受苦，时节无有间歇。四者，命无间。谓彼地狱，寿命一中劫，无有间歇。五者，形无间。谓彼地狱受罪众生，生而复死，死已还生，身形无有间歇也。（一中劫者，二十小劫为一中劫也。）［出八犍度论］ 梵语犍度，华言法聚。谓佛弟子迦旃延以诸法门，各从其类，分为八聚，故名八犍度论。（梵语迦旃延，华言不定。佛十大弟子中之一也。） 〔一、杂犍度〕，如经，为声闻说四善根及四圣果、有余、无余涅盘等法不一，故名杂犍度。（四善根者，暖位、顶位、忍位、世第一位，即四加行也。四圣果者，谓初果须陀洹、二果斯陀含、三果阿那含、四果阿罗汉也。梵语涅盘，华言灭度。有余涅盘者，谓四果罗汉虽烦恼惑尽，尚余身智未灭也。无余涅盘者，谓惑障既尽，身智亦灭，无有余也。） 〔二、结使犍度〕，结，即缠缚。使，即驱役也。谓三结、五盖、上五分、下五分等惑，总而言之，不出百八烦恼也。因此烦恼惑业缠缚驱役，行人心神流转三界，故名结使犍度。（三结者，身见结、戒取结、疑结也。五盖者，贪盖、□盖、睡眠盖、掉悔盖、疑盖也。上五分者，色界、无色界之惑也：一色爱、二无色爱、三掉、四慢、五无明也。下五分者，欲界之惑也：一贪、二□、三身见、四戒取、五疑也。百八烦恼者，谓眼等六根对色等六尘，於六尘中，各分好、恶、平三种，则成十八。此好、恶、平三种，於六根中各生三受，复成十八。是则，六根、六尘共成三十六。更约过去、现在、未来三世，各有上之三十六种，总成一百八烦恼也。） 〔三、智犍度〕，智，即智慧。谓初果、二果、三果、四果之人，因修戒定慧道品，断除惑障，所发无漏之智慧也。（初果，梵语须陀洹，华言预流。二果，梵语斯陀含，华言一来。三果，梵语阿那含，华言不来。四果，梵语阿罗汉，华言无学。无漏者，不漏落三界生死也。） 〔四、行犍度〕，行，即身、口、意三业所起善恶诸行也。善行者，身不杀、盗、淫，口不妄言、绮语、两舌、恶口，意不贪、□、痴。恶行者，身行杀、盗、淫，口起妄言、绮语、两舌、恶口，意起贪、□、痴，故名行犍度。 〔五、四大犍度〕，四大，即地、水、火、风也。以其无处不有称之为大。约过去、未来、现在三世，论四大所造善色、恶色，故名四大犍度。 〔六、根犍度〕，根，即六根、五根等法，约四果及三世而说，故名根犍度。（六根者，眼根、耳根、鼻根、舌根、身根、意根也。五根者，信根、进根、念根、定根、慧根，即声闻之人所修之法也。） 〔七、定犍度〕，定，即欲界天定、色界天定、无色界天定及声闻、缘觉所修之定，种种不同，故名定犍度。 〔八、见犍度〕，见，即凡夫外道断常二见及六十二见等种种不同，故名见犍度。（断见者，外道妄计此身灭已更不再生也。常见者，妄计此身虽灭，后报复生也。六十二见者，外道於色、受、想、行、识五阴法中，每一阴起四种邪见，五阴各四，则成二十见。约三世论之，则成六十见，此六十见以断常二见为根本，总成六十二也。）［出法苑珠林，引提谓经］ 春秋八王日者，是天地阴阳交代之日也。此之八日，帝释辅臣案行天下，比校善恶，定生注死，增减罪福。乐善者若能避禁持斋，致生善处也。 〔一、立春〕，立春，则三阳交泰，天气下降，地气上升，万物萌生。是日持斋修道，即能致福也。 〔二、春分〕，春分，则天地和煦，万物长茂。是日持斋修道，即能致福也。 〔三、立夏〕，立夏，则草木盛长，百物怀孕。是日持斋修道，即能致福也。 〔四、夏至〕，夏至，则日长之极，生物繁盛。是日持斋修道，即能致福也。 〔五、立秋〕，立秋，则秋令之始，生物将遂。是日持斋修道，即能致福也。 〔六、秋分〕，秋分，则秋律平分，万物成遂。是日持斋修道，即能致福也。 〔七、立冬〕，立冬，则天气始肃，万物□藏。是日持斋修道，即能致福也。 〔八、冬至〕，冬至，则一阳初生，履长之始。是日持斋修道，即能致福也。［出瑜伽师地论］ 谓修五戒十善，兼行布施，福业优劣不等，故感报所生之处，则亦高下不同，故名八福生处。（五戒者，不杀、不盗、不邪淫、不妄语、不饮酒也。十善者，不杀、不盗、不邪淫、不妄言、不绮语、不两舌、不恶口、不贪、不□、不邪见也。） 〔一、人中富贵〕，人中富贵者，谓天地所生，惟人为贵。既得为人，而又富贵，则其所修福业，必胜余人，故於今生得此报也。 〔二、四天王天〕，四天王天者，东方持国天王，南方增长天王，西方广目天王，北方多闻天王。此四天王，居须弥山腹。由修施、戒二种最胜福业，是以感报得生其中也。（梵语须弥，华言妙高。） 〔三、忉利天〕，梵语忉利，华言三十三。昔有三十三人，同修胜业，同生此天，居须弥山顶。四角各有八宫，中有帝释殿。帝释即天主。此天由修施、戒二种福业，胜四天王天。是以感报得生其中也。（三十三人，其一即帝释也。余三十二人之名，经论不载。帝释，梵语释提桓因，华言能天主。言帝释者，华梵双举也。） 〔四、夜摩天〕，梵语夜摩，华言善时。谓时时唱快乐故也。此天由修施、戒二种福业，胜忉利天，是以感报得生其中也。 〔五、兜率天〕，梵语兜率，华言知足。谓於上妙五欲知止足故也。此天由修施、戒二种福业，胜夜摩天，是以感报得生其中也。（五欲者，色欲、声欲、香欲、味欲、触欲也。谓之上妙者，以胜欲界□弊五欲故也。） 〔六、化乐天〕，化乐天者，谓欲得五欲乐时，皆自变化，以相娱乐故也。此天由修施、戒二种福业，胜兜率天，是以感报得生其中也。 〔七、他化天〕，他化天者，谓欲得乐境之时，他天为其变化，假他所成，以为己乐故也。此天，即欲界天主。由修施、戒二种福业，胜化乐天，是以感报得生其中也。 〔八、梵天〕，梵，净也。谓离欲界垢染，上升色界，故名为净。若大梵天，即娑婆世界主。由修施、戒二种福业，胜他化天；又兼修禅定，是以感报得生其中也。（梵语娑婆，华言能忍。）［出梵网经并菩萨戒义疏］ 八福田者，谓佛、圣人、僧三种，名敬田；和尚、阿□黎生我法身者，父母生我肉身者，此四名恩田；救济病人，名病田，亦名悲田；此八种皆堪种福，故名田也。若人能尽力从事此八种者，亦犹农之力田，则获秋成之利也。 〔一、佛田〕，佛，梵语具云佛陀，华言觉，谓觉道俱圆，位登极果，世出世间最胜无比，人能恭敬供养，岂但获一切福，亦能灭一切罪，故名佛田。（世、出世间者，世谓人、天，出世间即菩萨、缘觉、声闻也。） 〔二、圣人田〕，谓菩萨、缘觉、声闻，出离三界，证悟圣道，具足无量功德智慧，人能恭敬供养，即获胜福，故名圣人田。（三界者，欲界、色界、无色界也。） 〔三、僧田〕，僧，梵语具云僧伽，华言和合众，谓处众和同，敬顺无诤，是佛弟子。人能恭敬供养，即获福利，故名僧田。 〔四、和尚田〕，和尚，梵语邬波遮迦，于阗国译云和尚，华言力生，即教授师也。谓出家者，因师教诲之力，生长法身，其恩实重，人能供养恭敬，即获福利，故名和尚田。 〔五、□黎田〕，□黎，梵语具云阿□黎，华言正行。以能纠正弟子之行，即教授得戒等师也，因依此戒得生禅定智慧，其恩实重，人能供养恭敬，即获福利，故名□黎田。（纠，督责也。） 〔六、父田〕，父为资形之始，有生成之德，自孩提以至於长，教诫育养，其恩罔极，为人子者，固当竭力奉养，岂有求福之念。设若心之至，孝之纯，则亦自然获福，故名父田。 〔七、母田〕，谓母始自怀孕，分娩以至乳哺鞠育，护持长养，愍念劬劳，其恩罔极，为人子者，固当竭力奉养，岂有求福之念。设若心之至，孝之纯，则亦自然获福，故名母田。 〔八、病田〕，谓见人有病，即当念其苦楚，用心救疗，给与汤药，则能获福，故名病田。此八福田，盖言救人之危，济人之乏，恭敬三宝，孝事父母，与夫普度幽灵，脱离苦趣，亦皆种福之事也。 〔一、旷路义井〕，谓於旷远道路，穿凿义井，以济往来渴乏之人，是为福田。 〔二、建造桥梁〕，谓於通津断港之处，修造桥梁，用济往来之人，以免病涉之苦，是为福田。 〔三、平治险隘〕，谓道路□□之处，则平坦之；窄隘之处，则开辟之，以免往来颠坠之患，是为福田。 〔四、孝养父母〕，谓父母为形生之本，教养鞠育，爱念切至，子当竭力奉养，顺适亲意，以报劬劳之恩，是为福田。 〔五、恭敬三宝〕，三宝者，佛法僧也，可尊可贵，称之为宝，以其具大功德，普济群生，超登觉岸，故当归依恭敬，是为福田。 〔六、给事病人〕，谓病患之人，众苦集身，实可悲悯。当给施汤药，及所须之物，使其四大调和，身得安乐，是为福田。（四大者，地大、水大、火大、风大也。） 〔七、救济贫穷〕，谓贫穷之人，所须缺乏，饥馁逼切，无所哀告。当起慈悯之心，随其所须，皆周给之，是为福田。 〔八、设无遮会〕，无遮即周遍之义。谓修设普度大会，使一切沉魂滞魄，悉仗三宝慈力，皆得脱离苦趣，而获超升善道，是为福田。［出翻译名义］ 〔一、如来塔〕，如来有三义：若云无所从来，亦无所去，此法身义也。第一义谛名如，正觉名来，此报身义也。乘如实道，来成正觉，此应身义也。谓如来万德悉备，三觉俱圆，天上人间所共尊仰，是故灭后，应当起塔供养。（第一义谛者，谓实相中道之理，无二无别也。万德者，万行功德圆满也。三觉者，自觉、觉他、觉行圆满也。） 〔二、菩萨塔〕，菩萨，梵语具云菩提萨□，华言觉众生，又云觉有情。谓菩萨上求佛道，下化众生，悯物情重，随类现身，度脱无量，是故灭后，应当起塔供养。 〔三、缘觉塔〕，谓观十二因缘，觉真谛理，故名缘觉。以其三界生死已尽，能为人天而作起福田，应当起塔供养。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也三界者，欲界、色界、无色界也。） 〔四、阿罗汉塔〕，梵语阿罗汉，华言无生，又云无学，又云应供。谓三界生死已断，故名无生。以其烦恼已尽，无法可学，故名无学。以其应受人天供养，为世福田，故名应供。是故灭后，应当起塔供养。 〔五、阿那含塔〕，梵语阿那含，华言不来。谓断欲界惑尽，不来欲界受生，故名不来。以其应受人天供养，为世福田，是故灭后，应当起塔供养。 〔六、斯陀含塔〕，梵语斯陀含，华言一来，谓欲界有九品思惑，前之六品已断，后之三品尚在，更须欲界一番受生，故名一来。以其应受人天供养，为世福田，是故灭后，应当起塔供养。（思惑者，谓眼等五根对色等五尘而起贪爱也。） 〔七、须陀洹塔〕，梵语须陀洹，华言预流。谓断三界见惑已尽，预入圣道法流，故名预流。以其应受人天供养，为世福田。是故灭后，应当起塔供养。（见惑者，谓意根对法尘而起分别也。） 〔八、转轮王塔〕，谓转轮圣王，虽未断惑，未出三界。然以福德之力，治四天下。又以十善化育群生，为世之所尊敬。是故灭后，应当起塔供养。（四天下者，东弗于逮、南阎浮提、西瞿耶尼、北郁单越也。十善者，不杀生、不偷盗、不邪淫、不妄语、不两舌、不恶口、不绮语、不贪、不□、不邪见也。）［出大庄严经］ 〔一、端正好色〕，端正好色者，谓人以正信之心，严洁其身，听闻佛经。以是功德，报得色身端正，而无丑恶之相也。 〔二、力势强盛〕，力势强盛者，谓人以精进勇猛之力，听闻佛经。以是功德，报得福力威势，降伏一切，而不怯弱也。 〔三、心悟通达〕，心悟通达者，谓人听闻佛经，解知义趣深远，理与心会，无不通达。以是功德，故能彻悟一切法相，了无□碍也。 〔四、得妙辩才〕，得妙辩才者，谓人听闻佛经，深达一切法相。以是功德，得妙辩才，能以一句之义，演说无穷也。 〔五、获诸禅定〕，获诸禅定者，谓人听闻佛经，思惟甚深妙义。以是功德，即能摄心□念，妄想不生，寂然入定也。 〔六、智慧明了〕，智慧明了者，谓人听闻佛经，广解其义。以是功德，开发本有智慧，照彻无碍也。 〔七、出家殊胜〕，出家殊胜者，谓人听闻佛经，厌恶尘俗。以是功德，即出家学道。复能以所闻之法，传化於人，为世导师也。 〔八、眷属强盛〕，得法之人，称为眷属。谓人听闻佛经，复能依经为人演说。以是功德，生他法身，即成眷属，展转流布，日强日盛也。［出法界次第］ 〔一、能作小〕，谓菩萨以变化力，能化自他之身，而作小身；或化世界内所有小物，皆如微尘，是名能作小。（菩萨，梵语具云菩提萨□，华言觉有情。） 〔二、能作大〕，谓菩萨以变化力，能化自他之身，而作大身；或化世界内所有大物，乃至满虚空中，是名能作大。 〔三、能作轻〕，谓菩萨以变化力，能令自己身轻，亦能令人身轻；或使世界及所有物，悉令轻如鸿毛，是名能作轻。 〔四、能作自在〕，谓菩萨以变化力，能以大为小，以小为大。以长为短，以短为长。如是等相，种种自在无碍，是名能作自在。 〔五、能有主〕，主，即主宰也。谓菩萨以变化力，能化为大人，而作主宰，降伏摄受一切众生，而得自在，是名能有主。 〔六、能远到〕，谓菩萨以变化力，而能远到。凡有四种：一、飞行远到。二、此没彼出。三、移远令近不往而到。四、一念遍到十方，是名能远到。 〔七、能动地〕，谓菩萨以变化力，能令大地六种震动，是名能动地。（六种震动者，一动、二起、三漏、四震、五吼、六击也。） 〔八、随意所欲尽能得〕，谓菩萨以变化力，能令一身作多身，多身作一身，通岩透石，履水蹈空，地作水，水作地；火作风，风作火；金作石，石作金，是名随意所欲尽能得。［出涅盘经］ 〔一、顺喻〕，谓佛说法随顺世谛次第，从小向大而为喻也。如经云：天降大雨，沟渎皆满。沟渎满，故小坑满。小坑满，故大坑满。如是渐次，乃至大海满。如来法雨亦复如是。众生戒满，乃至解脱满。解脱满，故涅盘满，是名顺喻。（梵语涅盘，华言灭度。） 〔二、逆喻〕，谓佛说法逆於世谛次第，从大向小而为喻也。如经云：大海有本，所谓大河。大河有本，所谓小河。小河有本，所谓大池。如是，乃至沟浍有本，所谓大雨。如来亦复如是。涅盘有本，所谓解脱。乃至持戒有本，所谓法雨，是名逆喻。 〔三、现喻〕，谓如来说法，为令众生易解，即以现前之事而为喻也。如经云：众生心性，犹如猕猴。猕猴之性，舍一取一。众生之性，亦复如是，取著色、声、香、味、触、法，无暂住时，是名现喻。 〔四、非喻〕，谓如来说法，假设其辞为喻，而非实有其事。如经中佛告波斯匿王云：有亲信人，从四方至，各作是言：有大山从四方来，欲害人民，王若闻者，当设何计？王言：世尊，设有此来，无逃避处。佛复告言：四山即是众生生老病死，常来逼人，云何大王不修戒施？之类，是名非喻。（梵语波斯匿，华言胜军。） 〔五、先喻〕，谓如来开示众生，先设譬喻而后以法合也。如经云：譬如有人贪著妙花，采取之时，为水所漂。众生亦尔，贪爱五欲，为生死水之所漂没，是名先喻。（五欲者，色欲、声欲、香欲、味欲、触欲也。） 〔六、后喻〕，谓如来开示众生，先说法，而后设喻，以显之也。如经所说，莫轻小罪，以为无殃。水滴虽微，渐盈大器，是名后喻。 〔七、先后喻〕，谓如来开示众生，先后所说皆是譬喻之意。如经云：譬如芭蕉，生果则死。愚人得养，亦复如是。如骡怀妊，命不久全，是名先后喻。（得养者，谓得其利养也。） 〔八、遍喻〕，谓如来说法，始末皆假喻，以显之也。如经云：三十三天有波利质多罗树，其根入地，深五由延，枝叶四布，叶熟则黄，黄必堕落，落必变色，变必生疱，疱必生觜，觜必开剖，开剖之时，香气周遍，光明普照，诸天随见，即生欢喜，夏三月时，在下受乐。皆譬喻佛之弟子也。叶黄，喻欲出家。叶落者，喻剃除须发。乃至夏三月者，喻三三昧。三十三天受快乐者，喻诸佛住大涅盘，得常乐我净也，是名遍喻。（三十三，即忉利天也。梵语波利质多罗，华言圆生，即天树王也。梵语由延，又曰由旬，华言限量。梵语三昧，华言正定。三三昧者，空三昧、无相三昧、无愿三昧也。梵语涅盘，华言灭度。）［出地持经］ 〔一、寿因寿果〕，寿，即寿命。谓不杀物命，无伤害心，是名寿因。由不杀故，长寿住世，是名寿果。 〔二、色因色果〕，色，即色身。谓施灯明供佛，及以净物施人，是名色因。由施灯明及净物故，则得颜容光泽，身形端正，是名色果。 〔三、种姓因种姓果〕，种，即种类。姓，即族姓。谓舍离□慢之心，是名种姓因。由离□慢故，则得生於上族，是名种姓果。 〔四、自在因自在果〕，谓能以床敷卧具，饮食汤药，及种种所须之物惠施於人，令他自在，是名自在因。由惠施故，即得大富大财，大众大眷属，凡所作为，无不遂意，得大自在，是名自在果。 〔五、信言因信言果〕，谓口不妄言绮语，两舌恶口，是名信言因。由离口过，凡所出言，人皆信听，是名信言果。 〔六、大力因大力果〕，力，即力用。谓作大功德，立大誓愿，恭敬三宝，孝养父母，是名大力因。由恭敬三宝等故，即得大名称，大福德，大智慧，有大势力，为一切人之所敬重，是名大力果。（三宝者，佛宝、法宝、僧宝也。） 〔七、丈夫因丈夫果〕，谓乐丈夫法，厌女人法，复能说丈夫法饶益他人，是名丈夫因。由成就丈夫法故，来世即得男子之身，堪为一切功德法器，是名丈夫果。 〔八、力因力果〕，谓於他人有如法之事，随其力能悉往营助，是名力因。由成就力因故，即得少病，少恼，有力堪任修诸善法，是名力果。［出华严经］ 谓现生所作之因，而於异世成熟其果也。盖业通三世，如前世所作之因皆善，则现世受其福报；所作之因不善，则现世受其恶报。又如今世所作善恶之因不同，后世成熟善恶果报亦异。故此异熟因果凡有八种焉。 〔一、寿量圆满〕，谓菩萨修行，於诸众生起大慈悯，无杀害心，以此为因，异生感果，即得寿命长远，无诸损减，修习善法，利己利人，是名寿量圆满。（菩萨，梵语具云菩提萨□，华言觉有情。） 〔二、色相圆满〕，谓菩萨修行，於诸如来菩萨形像之前及诸黑暗之处，施以灯烛，令其光明，以此为因，异生感果，即得色相具足，识见高明，众人爱敬而不生轻慢，是名色相圆满。 〔三、种族圆满〕，谓菩萨修行，於诸同类忍辱柔和，心常谦下，以此为因，异生感果，即得生於豪贵之家，为世宗重，令诸众生随顺言教，是名种族圆满。 〔四、自在圆满〕，谓菩萨修行，於贫乏之人，随其所欲而行给施，以此为因，异生感果，得大财位及大眷属，所作随心，无不自在，是名自在圆满。 〔五、信言圆满〕，谓菩萨修行，常以真实和软之语，教化众生，以此为因，异生感果，即得出言诚谛，凡所决疑，人必信受，是名信言圆满。 〔六、大势圆满〕，谓菩萨修行，於佛、法、僧、父母、师长之前，常生卑下之心，敬事孝养，以此为因，异生感果，即得豪贵自在，有大势力，令诸众生咸从正化，是名大势圆满。 〔七、丈夫相圆满〕，谓菩萨修行，於诸佛菩萨，心生敬乐，於女人身，心常厌弃，以此为因，异生感果，即得男子之身，诸根完具，无有残缺，是丈夫相圆满。 〔八、勇力圆满〕，谓菩萨修行，恒以自己身力供事一切众生，及施以饮食之物，令其色力增盛，以此为因，异生感果，即得勇猛道力，修集一切善法，复能教化一切众生勇猛精进，求无上道，是名勇力圆满。［出十诵律］ 佛在迦尸国竹园中，与诸比丘一处安居。尔时，诸居士作种种粥，持诣竹园，以施佛僧。故有八种之名。（梵语比丘，华言乞士。居士者，清净自居也。） 〔一、酥粥〕，酥粥者，谓以牛马等酥，和於米粟，煮为粥也。 〔二、油粥〕，油粥者，谓以荏酥麻等油，和於米粟，煮为粥也。 〔三、胡麻粥〕，胡麻粥者，谓取胡麻子，和於米粟，煮为粥也。 〔四、乳粥〕，乳粥者，谓以牛马等乳，和於米粟，煮为粥也。 〔五、小豆粥〕，小豆粥者，谓以绿豆、赤豆等，和於米粟，煮为粥也。 〔六、摩沙豆粥〕，摩沙豆，疑即大豆也。盖梵语摩诃，华言大，今云摩沙者，乃梵音，远近不同也。谓以此豆，和於米粟，煮为粥也。 〔七、麻子粥〕，麻子粥者，谓以黄麻子，和於米粟，煮为粥也。 〔八、薄粥〕，薄粥者，或用米，或用粟，煮为稀粥也。［出瑜伽师地论］ 言，即言音。瑜伽师地论云：为法师者，处众宣说，当具八种言也。 〔一、可喜乐言〕，谓法师说法，须有经文证据。其未解者，更为譬喻而说。文句清雅，言词显了，人若听者，无不欣喜好乐，故名可喜乐言。 〔二、开发言〕，谓法师说法，开发深隐之义，令其显了。复开发□浅之义，令解深妙。使大小之机获益，故名开发言。 〔三、善释难言〕，释，即解释。难，即疑难。谓法师说法，人若有疑难谘问，须善解释，令义理分明，易得开解，故名善释难言。 〔四、善分析言〕，谓法师说法，辩才无碍，能以善巧言词，於一法中分析无量义理，故名善分析言。 〔五、善顺入言〕，谓法师说法，须随顺佛经显了解释，令其闻者咸皆信顺，入於正道；终不引余外道邪论，以惑於人，故名善顺入言。 〔六、引余证言〕，谓法师说法，义或未能通畅，当引余经之言，证己所说，令人信受，故名引余证言。 〔七、胜辩才言〕，谓法师说法，以胜妙辩才，分别一切义理，皆无疑难，故名胜辩才言。 〔八、随宗趣言〕，宗，即宗要。趣，即理趣。谓法师说法，须随顺所宗义趣，如理解释，令诸众生悟明法要，故名随宗趣言。谓调伏山，金刚轮山，二山中间，有水，广三百由旬，其水生诸杂华，互相照触，日光为之生冷。［出增一阿含经］ 〔一、因水火风动故地动〕，经云：此阎浮提地，南北阔二万一千由旬，东西阔七千由旬，厚六万八千由旬。地下有水，厚八万四千由旬。水下有火，厚八万四千由旬。火下有风，厚六万八千由旬。风下有金刚轮，过去诸佛舍利，咸在其中。或有时大风忽动，火亦随动。火既动已，水复随动。水既动已，地即随动。故云因水火风动故地动。（梵语阎浮提，华言胜金洲。梵语由旬，华言限量，或四十里，或六十、八十里也。） 〔二、菩萨处母胎故地动〕，经云：菩萨从兜率天降神来处母胎，是时地亦大动。（梵语兜率，华言知足。佛在兜率天时，称为菩萨。） 〔三、菩萨出母胎故地动〕，经云：菩萨出母胎时，是时地亦大动。 〔四、菩萨成道故地动〕，经云：菩萨出家学道，成无上正觉，即名为佛，是时地亦大动。 〔五、佛入涅盘故地动〕，梵语涅盘，华言灭度，是时地亦大动。 〔六、比丘欲现神通故地动〕，梵语比丘，华言乞士。经云：有大神通比丘，欲现多种变化，或分一身为千百身，还复为一。飞行虚空，山石无碍，涌没自由，是时地亦大动。 〔七、诸天舍本形位得作天主故地动〕，经云：诸天有大神通，神德无量，从彼命终，还生彼处，由佛德力，舍本天形，得作帝释，或作梵主，是时地亦大动。（帝释，梵语释提桓因，华言能天主。梵主，即梵天主也。） 〔八、饥馑刀兵将起故地动〕，经云：若众生命终福尽，或互相攻伐，或值饥馑，或遇刀兵，是时地亦大动。［亦名八解脱，出禅波罗蜜］ 背，谓违背。舍，即弃舍。大智度论云：背此净洁五欲，舍此著心，故名背舍。修此观故，发无漏智慧，断三界见、思惑尽，证罗汉果，即转名八解脱也。（净洁五欲者，若欲界，色、声、香、味、触即名□弊五欲，名为不净；若色界、无色界，色、声、香、味、触，即名净洁五欲也。无漏智慧者，谓二乘等由此智慧断除惑业，不漏落生死也。三界者，欲界、色界、无色界也。见、思惑者，谓意根对法尘起诸分别，曰见惑；眼等五根对色等五尘，起诸贪爱，曰思惑。梵语阿罗汉，华言无学。） 〔一、内有色相外观色〕，谓行人先观自己色身相状，坏烂不净，不可爱乐，一心静定；更想皮肉脱落，但见白骨，有八色光明，故云内有色相。又为欲界贪欲难断，虽已自观内色不净，故须复以不净观於他人之色，令生厌恶，以求断除，故又云外观色。此即初背舍，位在初禅天定。（八色光明者，谓见地色如黄白净地；见水色如渊中澄清之水；见火色如烟薪清净之火；见风色如无尘清风；见青色如金精山；见黄色如□卜花；见赤色如春朝霞；见白色如珂雪也。） 〔二、内无色相外观色〕，谓行人为入二禅，已灭内身色相，故云内无色相。又为欲界贪欲难断，故犹观外不净之相，令生厌恶，以求断除，故又云外观色。此即第二背舍，位在二禅天定。 〔三、净背舍身作证〕，净，即缘於净相也。谓行人於第二背舍后，除弃外色不净之相，但於定中练习八色光明，清净皎洁，犹如妙宝之色。故云净背舍。心既明净，乐渐增长，遍满身中，悉皆怡悦，故又云身作证。此即第三背舍，位在三禅天定。 〔四、虚空处背舍〕，谓行人於欲界后，已除弃自身不净之色；初背舍后，又除弃内身白骨之色；第二背舍后，又除弃外身一切不净之色。尚余八种净色，皆依心住，若心舍色，色即谢灭；一心缘空，与空相应，即入无边虚空处定。故云虚空处背舍。此即第四背舍，位在四禅天定。 〔五、识处背舍〕，谓行人若舍虚空处，一心缘识入定时，即观此定依五阴等，悉皆无常、苦、空、无我、虚诳不实，心生厌背，而不受著，故云识处背舍。（五阴者，色阴、受阴、想阴、行阴、识阴也。无常者，谓五阴之身，终归坏灭也。苦者，谓身有生死逼迫等苦也。空者，谓身由四大假合而成，本来空也。无我者，谓四大各离，谁是我耶？） 〔六、无所有处背舍〕，谓行人若舍识处，一心缘无所有处入定时，即观此定，依五阴等，悉皆无常、苦、空、无我，虚诳不实，心生厌背，而不受著，故名无所有处背舍。 〔七、非有想非无想处背舍〕，谓行人若舍无所有处，一心缘非有想非无想，入定时即观此定，依五阴等悉皆无常、苦、空、无我、虚诳不实，心生厌背，而不爱著，故名非有想非无想背舍。 〔八、灭受想背舍〕，受，即领纳。想，即思想。即五阴中受、想二心也。谓行人厌患此心散乱，欲入定休息，故背灭受想诸心，是名灭受想背舍。［出禅波罗蜜］ 八胜处者，谓修八背舍后，观心纯熟，转变自在，若净若不净，随意能破也。禅波罗蜜云：初、二胜处，位在初禅；第三、第四胜处，位在二禅；第五至第八胜处，位在四禅。三禅不立胜处者，以三禅天乐多心钝，故不立也。 〔一、内有色相，外观色少，若好若丑，是名胜知胜见〕，谓行人先观自己色身相状，坏烂不净，不可爱乐，一心静定；更想皮肉脱落，但见白骨，有八色光明，故云内有色相；又以观道未增，若观多色，恐难摄持，故观少色，是以自观己身不净，亦观所爱之人身亦不净，故云外观色少。若好若丑者，谓观外诸色善业果报，故名好；恶业果报，故名丑。或时系心一处，观欲界中色，能生贪欲者，是净色，名为好；能生□恚者，是不净色，名为丑。胜知胜见者，谓观心纯熟，於好色中，心不贪爱；於丑色中，心不□恚也。（八色光明者，谓见地色如黄白净地；见水色如渊中澄清之水；见火色如无烟薪清净之火；见风色如无尘清风；见青色如金精山；见黄色如□卜华；见赤色如春朝霞；见白色如珂雪也。） 〔二、内有色相，外观色多，若好若丑，是名胜知胜见〕，谓行人先观自己色身相状，坏烂不净，不可爱乐，一心静定；更想皮肉脱落，但见白骨，有八色光明，故云内有色相。观於内身色相既熟，则观外色虽多，亦无妨碍。所谓谛观一死尸至十百千万等死尸。若观一胖胀时，悉见一切胖胀，乃至坏烂青瘀剥落亦复如是。故云外观色多，若好若丑者。谓观外诸色善业果报，故名好；恶业果报，故名丑。或时系心一处，观欲界中色，能生贪欲者，是净色，名为好；能生□恚者，是不净色，名为丑。胜知胜见者，谓观心纯熟，於好色中，心不贪爱，於丑色中，心不□恚也。 〔三、内无色相，外观色少，若好若丑，是名胜知胜见〕，谓行人入二禅已，灭内心色相，故云内无色相。又以观道未增，若观多色，恐难摄持，故观少色，是以自观己身不净，亦观所爱之人身亦不净。故云外观色少。若好若丑者，谓观外诸色善业果报，故名好；恶业果报，故名丑。或时系心一处，观欲界中色，能生贪欲者，是净色，名为好；能生□恚者，是不净色，名为丑。胜知胜见者，谓观心纯熟，於好色中，心不贪爱，於丑色中，心不□恚也。 〔四、内无色相，外观色多，若好若丑，是名胜知胜见〕，谓行人入二禅已，灭内身色相，故云内无色相。观内身色相既无，则外观色相虽多，亦无妨碍，所谓谛观一死尸至千万死尸；若观一胖胀，悉见一切胖胀，乃至坏烂剥落亦复如是。若好若丑者，谓观外诸色善业果报，故名好；恶业果报，故名丑。或时系心一处，观欲界中色，能生贪欲者，是净色，名为好；能生□恚者，是不净色，名为丑。胜知胜见者，谓观心纯熟，於好色中，心不贪爱，於丑色中，心不□恚也。盖行人为欲界烦恼难破，故於第二禅中重修第三、第四胜处，除灭欲界烦恼，令无遗余，亦令观道增进牢固，不失工力转胜也。 〔五、青胜处〕，谓行人观青色照耀，胜於背舍八色光明中所见青相，不起法爱，故名胜处。 〔六、黄胜处〕，谓行人观黄色照耀，胜於背舍八色光明中所见黄相，亦不起法爱，故名胜处。 〔七、赤胜处〕，谓行人观赤色照耀，胜於背舍八色光明中所见赤相，亦不起法爱，故名胜处。 〔八、白胜处〕，谓行人观白色照耀，胜於背舍八色光明中所见白相，亦不起法爱，故名胜处。［出涅盘经］ 〔一、生苦〕，生苦有五种：一者，受胎。谓识托母胎之时，在母腹中，窄隘不净。二者，种子。谓识托父母遗体，其识种子，随母气息出入，不得自在。三者，增长。谓在母腹中，经十月日，内热煎煮，身形渐成，住在生脏之下，熟脏之上，间夹如狱。四者，出胎。谓初生下，有冷风、热风吹身，及衣服等物触体，肌肤柔嫩，如被物刺。五者，种类。谓人品有贵富贫贱，相貌有残缺妍丑，是名生苦。 〔二、老苦〕，老苦有二种：一者，增长。谓从少至壮，从壮至衰，气力羸少，动止不宁。二者，灭坏。谓盛去衰来，精神耗减，其命日促，渐至朽坏，是名老苦。 〔三、病苦〕，病苦有二种：一者，身病。谓四大不调，众病交攻。若地大不调，举身沉重。水大不调，举身胖肿。火大不调，举身蒸热。风大不调，举身倔强。二者，心病。谓心怀苦恼，忧切悲哀，是名病苦。 〔四、死苦〕，死苦有二种：一者，病死。谓因疾病，寿尽而死。二者，外缘。谓或遇恶缘，或遭水火等难而死，是名死苦。 〔五、爱别离苦〕，谓常所亲爱之人，乖违离散，不得共处，是名爱别离苦。 〔六、怨憎会苦〕，谓常所怨雠憎恶之人，本求远离，而反集聚，是名怨憎会苦。 〔七、求不得苦〕，谓世间一切事物，心所爱乐者，求之而不能得，是名求不得苦。 〔八、五阴盛苦〕，五阴者，色受想行识也。阴即盖覆之义，谓能盖覆真性，不令显发也。盛即盛大之义，谓前生、老、病、死等众苦聚集，故名五阴盛苦。［出华严经随疏演义钞］ 藏即含藏之义，谓含藏诸法文理，而有经、律、论、咒之不同。经者，法也、常也。凡圣之所轨则，曰法；魔外不能变坏，曰常。律者，法也。谓分判轻重，持犯之罪，如世之法律。论，议也。谓论议种种诸法甚深之义也。咒者，愿也。谓祈愿种种如意殊胜等事也。盖以声闻、缘觉、大小乘之不同，故有八藏之名焉。（魔外者，天魔外道也。） 〔一、经藏〕，经藏者，即四阿含经是也。（梵语阿含，华言无比法，谓世间之法无可比也。四阿含者，增一阿含、长阿含、中阿含、杂阿含也。） 〔二、律藏〕，律藏者，即四分十诵律等是也。（四分者，一比丘法、二比丘尼法、三受戒法、四灭诤法也。十诵者，谓佛弟子优波离十番诵出也。） 〔三、论藏〕，论藏者，即阿毗昙等论是也。（梵语阿毗昙，华言无比法。谓圣人分别法义不可比也。） 〔四、咒藏〕，咒藏者，即除一切疾病陀罗尼，辟除诸恶陀罗尼等是也。（梵语陀罗尼，华言咒，亦云能持，谓持善不失，持恶不生也。已上经、律、论、咒是声闻四藏也。） 〔五、经藏〕，经藏者，即妙法莲华经、大方广佛华严等经。是也。 〔六、律藏〕，律藏者，即菩萨善戒经、梵网戒等经。是也。 〔七、论藏〕，论藏者，即大智度论、十地经等论。是也。 〔八、咒藏〕，咒藏者，即楞严咒、大悲等咒。是也。（已上经、律、论、咒，是菩萨四藏也。）
［出处胎经］ 藏，即含藏之义。谓佛灭度后，阿难结集如来所说经法。以此八藏，类摄无遗也。（梵语阿难，华言庆喜。） 〔一、胎化藏〕，胎化藏者，谓佛说胎中化现等事，如菩萨处胎等经。是也。 〔二、摩诃衍藏〕，梵语摩诃衍，华言大乘。摩诃衍藏者，即佛所说法华、涅盘、华严等诸大乘经。是也。 〔三、中阴藏〕，谓此色身死后未托生前，名为中阴。中阴藏者，如佛所说中阴等经。是也。 〔四、戒律藏〕，戒律藏者，谓佛所制在家、出家及大乘、小乘诸品戒法，如僧只等律部。是也。 〔五、菩萨藏〕，菩萨藏者，谓佛所说大乘诸经，明诸菩萨修因证果之法。是也。 〔六、杂藏〕，杂藏者，谓佛所说大、小乘经，共明声闻、缘觉、菩萨及诸天、人修因证果等法。是也。 〔七、金刚藏〕，金刚藏者，谓佛所说等觉菩萨修因证果之法，以其破惑之智最为坚利，能断极后微细、无明之惑，故名等觉菩萨为金刚心。是也。（等觉者，去后妙觉，犹有一等，胜前诸位，得称为觉也。） 〔八、佛藏〕，佛藏者，谓佛所说大乘诸经，明一切诸佛所说之法，及神通变现，导利众生等事。是也。［出华严经疏］ 觉，犹念也。因此八种，引起一切烦恼，即恶觉也。 〔一、欲觉〕，欲，即贪欲。谓贪欲心起，常念可意之事，故名欲觉。 〔二、□觉〕，□，即□恨。谓□恚心起，常念忿恨於他，故名□觉。 〔三、恼觉〕，恼，即恼害。谓憎嫉心起，常念恼害於他，故名恼觉。 〔四、亲里觉〕，谓常忆念亲戚乡里，故名亲里觉。 〔五、国土觉〕，谓常念国土安危，故名国土觉。 〔六、不死觉〕，谓因多财资养，常念不死，故名不死觉。 〔七、族姓觉〕，族，即姓族。姓，即种姓。谓矜诞心起，常念世族种姓有高有下，故名族姓觉。（矜诞者，夸大之谓也。） 〔八、轻侮觉〕，侮，即慢也。谓恃己才德，常念轻慢於人，故名轻侮觉。［出宗镜录］ 〔一、眼识〕，谓眼以色为缘，而生眼识。眼识依根而生，眼根因识能见，而能见者，是名眼识。 〔二、耳识〕，谓耳以声为缘，而生耳识。耳识依根而生，耳根因识能听，而能听者，是名耳识。 〔三、鼻识〕，谓鼻以香为缘，而生鼻识。鼻识依根而生，鼻根因识能嗅，而能嗅者，是名鼻识。 〔四、舌识〕，谓舌以味为缘，而生舌识。舌识依根而生，舌根因识能尝，而能尝者，是名舌识。 〔五、身识〕，谓身以触为缘，而生身识。身识依根，而生身根，因识能觉，而能觉者，是名身识。 〔六、意识〕，谓意以法为缘，而生意识。意识依根，而生意根，因识而能分别，以能分别前五根所缘色等五尘境界，是名意识。（五根者，眼根、耳根、鼻根、舌根、身根也。五尘者，色尘、声尘、香尘、味尘、触尘也。） 〔七、末那识〕，梵语末那，华言意，亦名相续。识，又名分别识。此识本无定体，即第八识之染分，依第八识自证分而生，缘第八识见分，而执为我，为第六识之主执，转第六识所缘善恶之境，而为染净，皆由此识也。前第六识名意识，今此识亦名意者，谓第六识，依根而得名。此识当体而立，号第六识。虽能分别五尘好恶，而由此识传送相续执取也。（依根者，根即意根也。当体者，即分别之体也。） 〔八、阿赖耶识〕，梵语阿赖耶，华言藏识。以其无法不含，无事不摄故也。此识染净同源，生灭和合，而具有四分，如摩尼珠，体本清净。又如明镜，能含万像。若以染分言之，无明依之而起，结业由之而生，具足烦恼尘劳，变现根身世界，即前七种识境皆是也。若以净体言之，即本觉心源，离念清净，在圣不增，在凡不减也。（四分者，一、相分，即形相。谓此识能变现根身世界及诸法名义、相状，皆由第八识此分而生，如镜中所现之影像也。二、见分。见，即照了之义。谓此识能照烛一切诸法，及解了诸法义理，如镜中之明，能照万像也。三、自证分。自证所具之法，谓此识能持见分、相分，亲证无碍，如镜之圆体，能持其明，能含众像也。四、证自证分。证，即能证之体。自证，即所具之法，能持前自证分、见分、相分，皆不离此分，是第八识本体如镜之背也。梵语摩尼，华言离垢。根身者，即眼等诸根也。）［出宗镜录并瑜伽师地论］ 〔一、眼识缘唯实唯量境〕，谓眼见色时，即有识生，能缘青黄赤白实有之色，名为性境。此识对境名为现量，以其但能见色，未起分别，是故所缘之境狭也。（性境者，谓现前所有实见之境也。现量者，谓见现前之色，而能量度也。） 〔二、耳识缘唯实唯量境〕，谓耳闻声时，即有识生，能闻言语等实有之声，名为性境。此识对境名为现量，以其但能闻声，未起分别，是故所缘之境狭也。 〔三、鼻识缘唯实唯量境〕，谓鼻嗅香时，即有识生，能嗅好恶实有之香，名为性境。此识对境名为现量，以其但能嗅香，未起分别，是故所缘之境狭也。 〔四、舌识缘唯实唯量境〕，谓舌尝味时，即有识生，能尝咸酸苦淡实有之味，名为性境。此识对境名为现量，以其但能尝味，未起分别，是故所缘之境狭也。 〔五、身识缘唯实唯量境〕，谓身觉触时，即有识生，能缘细滑□强，实有之触，名为性境。此识所缘名为现量，以其但能觉触，未起分别，是故所缘之境狭也。 〔六、意识遍缘一切通彻假实三量〕，谓此识心，遍缘现前实有之境，於实境上分别长短方圆等相，名为假。是则此识三境皆缘，三量皆具，以其遍能分别假实诸境，是以所缘之境广也。（三境者，一性境，说见上。二独影境，谓思量过去之境，唯有影现於心。三本质境，谓於现身境上分别质相。三量者，一现量，说见上。二比量，谓於现前物上比度而知，如隔墙见烟，知彼有火。三非量，谓追缘过去未来之事。） 〔七、第七识见分唯假唯实〕，谓此识无别体相，依第八识为因而起，复缘第八见分，而为相分，分别思量；常执第八为我，能缘之心是假，所缘之境是实，以其唯起我执，生诸气习，不能遍缘诸境，是故所缘之境最狭也。（第八识者，即藏识也。见分者，谓能见之识也；相分者，谓所见之境相也。生诸气习者，谓我见等惑气分熏习而生也。） 〔八、第八识缘根身器界唯实唯量〕，根身者，即眼等诸根也。器界者，以世界如器也。谓此根本之识，染净同源，一切根身器界，依之而生。而此根界是八识相分皆为所缘，是实有现前之量，是故所缘之境最广也。（根本识，即第八藏识也。）［出楞严经］ 还者，复也。辩者，分别也。见，即能见之性也。八还辩见者，以所见八种可还之境，而辩能见之性不可还也。此由阿难不知尘有生灭，见无动摇，而妄认缘尘、随尘分别，故如来以心、境二法，辩其真妄。言心则曰：今当示汝无所还地；言境则曰：吾今各还本所因处。此显所见之境可还，而能见之性不可还也。遂以八种变化之相以辩之。（梵语阿难，华言庆喜。） 〔一、明还日轮〕，经云：此大讲堂，洞开东方，日轮升天，则有明曜，而言还者，谓此讲堂，日出则明，无日则暗，是则明因於日，故复还於日也。然明是所见之尘境，非能见之性也。以尘境则有生灭，见性元无生灭。是故所见之明则可还，能见之性不可还也。若能见之性亦可还者，则不明时无复见其暗矣。故曰明还日轮。 〔二、暗还黑月〕，经云：中夜黑月，云雾晦冥，则复昏暗，而言还者，以由白月则明，黑月便暗；是则暗因黑月，故复还於黑月也。当知所见之暗则可还，能见之性不可还也。若能见之性亦可还者，则不暗时无复见其明矣。故曰暗还黑月。 〔三、通还户牖〕，经云：户牖之隙，则复见通，而言还者，以有户牖则见通，若无户牖则不见通。是则通属户牖，故复还於户牖也。当知所见之通则可还，能见之性不可还也。若能见之性亦可还，则不通处无复见其壅矣。故曰通还户牖。（隙者，户牖之空处也。） 〔四、壅还墙宇〕，经云：墙宇之间，则复观壅。而言还者，以有墙宇则见壅，若无墙宇则不见壅，是则壅属墙宇，故复还於墙宇也。乃知所见之壅则可还，能见之性不可还也。若能见之性亦可还者，则无壅处不复见其通矣。故曰壅还墙宇。 〔五、缘还分别〕，经云：分别之处则复见缘，而言还者，谓有分别所对之处，则有所缘之相，若无所对五尘之境，则无缘相而可分别。是则缘属分别，故复还於分别也。当知所缘分别之相可还，而能分别之性不可还也。若能分别之性亦可还者，则不缘境时，无复知其无分别矣。故曰缘还分别。（缘者，系也。谓心缘系色、声、香、味、触之五尘也。所对之处，即五尘之境也。） 〔六、顽虚还空〕，顽者，无知也。顽虚者，谓无形相，顽然无有知觉也。经云：顽虚之中，遍是空性，而言还者，谓无形相之碍，则遍是虚空，若有形相则不见其虚矣。是则顽虚即空，故复还於空也。当知所见之虚则可还，能见之性不可还也。若能见之性亦可还者，则不虚时无复见其形相矣。故曰顽虚还空。 〔七、郁[土*孛]还尘〕，郁者，滞也。[土*孛]者，气盛貌。经云：郁[土*孛]之象则纡昏尘，而言还者，以有尘象则见郁[土*孛]，无尘则不见其昏滞。是则郁[土*孛]属於尘象，故复还於尘象也。当知所见郁[土*孛]之象则可还，能见之性不可还也。若能见之性亦可还者，则无尘时不复见其清明矣。故曰郁[土*孛]还尘。（纡者，萦也。） 〔八、清明还霁〕，经云：澄霁□氛，又观清净，而言还者，以澄霁则见清净，昏暗则不能见其明净矣。是则清明属霁，故复还於霁也。当知所见清明之象可还，而能见之性不可还也。若能见之性亦可还者，则不明时无复见其昏暗矣。故曰清明还霁。［出翻译名义］ 夫佛之垂化也，道济百灵；法之传世也，慈育万有。三乘贤圣，既肃尔以归依；八部鬼神，亦森然而翊卫。故诸经中，多列八部之众也。（三乘者，声闻乘、缘觉乘、菩萨乘也。） 〔一、天〕，天者，天然自然，乐胜身胜，清净光明，尊胜无比，故名为天。列位虽多，必以大梵帝释为首。盖大梵是大千世界之主，帝释是三十三天之主故也。（大梵，即色界天也。帝释，梵语释提桓因，华言能天主。三十三天主者，谓帝释与三十二人同修戒善，生忉利天，而帝释为天主也。） 〔二、龙〕，龙者神灵之物，孔雀经及大云等经，各列诸龙并龙王名字不一，皆言其能护持佛法也。 〔三、夜叉〕，梵语夜叉，华言勇健，亦名暴恶。有三种：一者在地，二者在虚空，三者在天。地夜叉不能飞腾，虚空与天二夜叉，皆能飞行也。 〔四、干闼婆〕，梵语干闼婆，华言香阴。阴，即身也。不□酒肉，惟香资阴，故名香阴。是帝释天主乐神，在须弥山南，金刚窟住。天主欲作乐时，即上天也。（梵语须弥，华言妙高。） 〔五、阿修罗〕，梵语阿修罗，华言无端正，以男多丑而女端正故，又云非天。谓此神果报最胜，邻次诸天，而行非天也。其所居宫殿城郭器用，降于地居天一等；亦有婚姻男女，法式略如人间。（地居天者，即三十三天及四天王天也。） 〔六、迦楼罗〕，梵语迦楼罗，华言金翅、即金翅鸟神，其翮金色故也。两翅相去三百三十六万里。颈有如意珠，以龙为食。 〔七、紧那罗〕，梵语紧那罗，华言疑神。似人而头有角，亦帝释天主乐神也。 〔八、摩[目*侯]罗伽〕，梵语摩[目*侯]罗伽，华言大腹行。罗什法师云是地龙而腹行，又云是大蟒神而腹行也。［出般若经］ 梵语般若，华言智慧。佛於第四时中所说之经既多，法亦不一，故有八部之名焉。 〔一、大品般若〕，谓佛演说五蕴、十二入、十八界、三十七道品等法，皆从六波罗蜜生。其般若波罗蜜最大、最胜、最为第一，余之五度，若无般若导达，则不得名为波罗蜜也。以其卷帙多故，是名大品般若。（五蕴者，色蕴、受蕴、想蕴、行蕴、识蕴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。三十七道品者，观身不净、观受是苦、观心无常、观法无我，是四念处。已生恶，令永断；未生恶，令不生；已生善，令增长；未生善，令得生，是四正勤。欲如意足、念如意足、精进如意足、思惟如意足，是四如意足。信根、精进根、念根、定根、慧根，是五根。信力、精进力、念力、定力、慧力，是为五力。念觉分、择法觉分、精进觉分、喜觉分、除觉分、定觉分、舍觉分，是七觉分。正见、正思惟、正语、正业、正命、正精进、正念、正定，是八正道。已上诸法总为三十七道品也。梵语波罗蜜，华言到彼岸。六波罗蜜者，一布施、二持戒、三忍辱、四精进、五禅定、六智慧也。） 〔二、小品般若〕，谓与前大品所说之法，大要是同，因对大品，以其卷帙少故，是名小品般若。 〔三、放光般若〕，谓世尊入于三昧，从足千辐轮相，放大光明，上至肉髻及诸毛孔中，皆放光明，遍照十方国土，为诸菩萨而说此经，是名放光般若。（梵语三昧，华言正定。） 〔四、光赞般若〕，光，即光明；赞，即讲说。谓佛从舌本出无数光明，照三千界，其光明中自然而现无数金莲华，其莲华上各有诸佛讲说此经，是名光赞般若。（三千界者，小千、中千、大千也。） 〔五、道行般若〕，谓佛说法，令诸众生闻者喜乐，展转相告，於中受学成就道行，是名道行般若。 〔六、金刚般若〕，金刚，喻也。般若，法也。以金刚之贞，至坚至利、能断难断，能碎万物。譬喻般若空慧，能断诸众生难断之惑，是名金刚般若。 〔七、胜天王般若〕，胜天王问佛云：菩萨摩诃萨云何修学一法，通达一切法？佛即答云：菩萨摩诃萨修学般若波罗蜜经，则能通达檀波罗蜜乃至智波罗蜜等。此经由胜天王发问而说，是名胜天王般若。（菩萨，梵语具云菩提萨□，华言觉有情。梵语摩诃，华言大。梵语檀，华言施。） 〔八、文殊问般若〕，文殊师利白佛言：我观如来不异相、不动相、不作相、无生相、无灭相、不有相、不无相等。佛即答云：若能如是见於如来，心无所取、亦无不取等，甚为希有。此经因文殊发问而说，是名文殊问般若。（梵语文殊师利，华言妙德。）［出翻译名义］ 〔一、干闼婆〕，梵语干闼婆，华言香阴。谓不□酒肉，唯香资阴，是帝释天乐神也。（阴，即身也。帝释，梵语释提桓因，华言能天主。言帝释者，华梵双举也。） 〔二、毗舍□〕，梵语毗舍□，华言□精气。谓其□人精气及五谷之精气也。（五谷者，禾麻黍菽麦也。） 〔三、鸠盘荼〕，梵语鸠盘荼，华言瓮形。以其阴似瓮故，即厌魅鬼也。 〔四、薜荔多〕，梵语薜荔多，华言饿鬼。以其长劫不闻浆水之名故也。（劫，梵语具云劫波，华言分别时节。） 〔五、诸龙众〕，诸龙众者，谓龙有四种：一守天宫殿，持令不落；二兴云致雨，利益人间；三地龙，决江开渎；四伏藏龙，守转轮王大福人宝藏也。 〔六、富单那〕，梵语富单那，华言臭饿鬼。是主热病鬼也。 〔七、夜叉〕，梵语夜叉，华言勇健。有三种：一地夜叉，二虚空夜叉，三天夜叉也。 〔八、罗刹〕，梵语罗刹，华言速疾鬼，又云可畏。以其暴恶可畏故也。［出维摩所说经］ 八难者，八处障难也。此之八处，虽感报苦乐有异，而皆不得见佛，不闻正法，故总称为难也。 〔一、在地狱难〕，谓南赡部洲之下，过五百由旬，有八寒、八热等狱，皆名地狱。众生因恶业所感，堕於彼处，长夜冥冥，受苦无间，障於见佛闻法，故名地狱难。（梵语赡部洲，即阎浮提，华言胜金洲。八寒狱者，□浮陀狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱也。八热狱者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。） 〔二、在畜生难〕，谓畜生种类不一，亦各随因受报；或为人畜养，或居山海等处。常受鞭打杀害，又或互相吞□，受苦无穷，障於见佛、闻法，故名畜生难。 〔三、在饿鬼难〕，谓饿鬼有三种：一其业最重者，长劫不闻浆水之名；二其业次重者，唯在人间伺求荡涤脓血粪秽；三其业轻者，时或一饱，加以刀杖驱逼，填河塞海，受苦无量，障於见佛、闻法，故名饿鬼难。（劫，梵语具云劫波，华言分别时节。） 〔四、在长寿天难〕，谓此天以五百劫为寿，即色界第四禅中无想天也。言无想者，以其心想不行，如冰鱼蛰虫。外道修行，多生其处，障於见佛、闻法，故名长寿天难。 〔五、在北郁单越难〕，梵语郁单越，华言胜处。谓此处感报胜东西南三洲也。其人寿一千岁，命无中夭。为著乐故，不受教化，是以圣人不出其中，不得见佛、闻法，故名北郁单越难。（东西南三洲者，东弗于逮，西瞿耶尼，南阎浮提也。） 〔六、盲聋□哑难〕，谓此等人虽生中国，而业障深重，盲聋□哑，诸根不具，值佛出世而不能见，佛虽说法亦不能闻，故名盲聋□哑难。 〔七、世智辩聪难〕，谓世间之人，邪智聪利者，唯务耽习外道经书，不信出世正法，故名世智辩聪难。 〔八、生在佛前佛后难〕，谓佛出现於世，为大导师，令诸众生，离生死苦，得涅盘乐。人有缘者，乃得值遇。其生在佛前、佛后者，由业重缘薄，既不见佛，亦不闻法，故名生在佛前佛后难。（梵语涅盘，华言灭度。）［出法界次第］ 八音者，谓如来所出音声言辞清雅，令诸众生闻即解悟，而有此八种也。 〔一、极好音〕，谓一切诸天、二乘、菩萨，虽各有好音，未足为极；唯佛音声，闻者无厌，得入妙道，好中之最，故名极好音。（二乘者，声闻乘、缘觉乘也。） 〔二、柔软音〕，谓佛以慈善为心，所出音声巧顺物情，能令闻者喜悦，皆舍刚强之心，故名柔软音。 〔三、和适音〕，谓佛常居中道，妙解从容，所出音声和雅调适，能令闻者心皆融释，因声会理，故名和适音。 〔四、尊慧音〕，谓佛德位尊高，慧心明彻，所出音声，能令闻者尊重，慧解开明，故名尊慧音。 〔五、不女音〕，谓佛住首楞严定，有大雄之德，所出音声，能令一切闻者敬畏，天魔外道，莫不归伏，故名不女音。（梵语首楞严，华言健相分别，谓能降伏一切魔也。） 〔六、不误音〕，谓佛智圆明，照了无碍，所出音声，谛审真实，无有差谬，能令闻者各获正见，故名不误音。 〔七、深远音〕，谓佛智幽深，行位高极，所出音声，自近而远，彻至十方；令近闻非大，远闻不小，皆悟甚深幽远之理，故名深远音。 〔八、不竭音〕，谓如来愿行无尽，住於无尽法藏，所出音声，闻者寻其语义，无尽无穷，故名不竭音。［亦名八法，出佛地经论］ 谓此八法，世间所爱、所憎，而能扇动人心，名之为风。苟心所有主，安住正法，不为爱憎之所惑乱，即八风不能动也。 〔一、利〕，利者，利益。谓凡有益於我者，皆名为利。要览云：得可意事曰利。是也。 〔二、衰〕，衰者，减也。谓凡有减损於我者，皆名为衰。要览云：失可意事曰衰。是也。 〔三、毁〕，毁者，毁谤也。谓因恶其人，构合异语，潜地而讪谤之。要览云：阴为毁讪曰毁。是也。 〔四、誉〕，誉即赞誉，谓因喜其人，虽不对面，亦必潜以善言而赞誉之。要览云：阴为赞美曰誉。是也。 〔五、称〕，称即称道，谓因推重其人，凡於众中，必称道其善以美之。要览云：阳为赞美曰称。是也。 〔六、讥〕，讥者，诽也。谓因恶其人，本无其事，妄为实有，对众明说。要览云：阳为诽刺曰讥。是也。 〔七、苦〕，苦即逼迫之义，谓或遇恶缘恶境，身心受其逼迫。要览云：逼恼身心曰苦。是也。 〔八、乐〕，乐即欢悦之意，谓或遇好缘好境，身心皆得欢悦。要览云：适悦身心曰乐。是也。［出起信论］ 六□谓由业转现三细而生，故名六□。（业转现，即第八藏识中初起之三相，以其微细，故名三细也。） 〔一、智相〕，谓依三细中，第三境界相，不了自心所现，妄起分别染净之相，於净境则爱，於染境则不爱，是名智相。（境界相，即三细中之现相也。） 〔二、相续相〕，谓依前智相，分别於爱境，则生乐，於不爱境，则生苦。觉心起念，相应不断，是名相续相。 〔三、执取相〕，谓依前相续缘念苦乐等境，心起著故，是名执取相。 〔四、计名字相〕，谓依前妄执，分别假名言说之相，是名计名字相。（假名者，虚假之名，谓依前执取相上，更立假名也。已上四相，皆论起惑。） 〔五、起业相〕，谓依前名字，执取生著，造种种业，是名起业相。 〔六、业系苦相〕，苦即生死之苦也。谓业系缚，则有生死逼迫之苦，不得自在，是名业系苦相。［出诸经要集］ 三宝者，佛、法、僧也，乃四生之导首，六趣之舟航，为世所贵，故名为宝。（四生者，胎生、卵生、湿生、化生也。六趣者，天趣、人趣、阿修罗趣、饿鬼趣、畜生趣、地狱趣也。） 〔一、希有义〕，谓如世珍宝，贫穷之人所不能得。三宝亦尔，薄福众生，百千万世，不能值遇，故名希有。 〔二、离垢义〕，谓如世珍宝，内外莹彻，体无瑕秽。三宝亦尔，诸漏净尽，无有垢染，故名离垢。（诸漏净尽者，谓一切惑业断尽无遗，不漏落生死也。） 〔三、势力义〕，谓如世珍宝，除贫去毒，有大势力。三宝亦尔，具六神通，拔济众生出离苦趣，故名势力。（六神通者，天耳通、天眼通、宿命通、他心通、神足通、漏尽通也。） 〔四、庄严义〕，谓如世珍宝，严饰身首，令人姝好。三宝亦尔，能以正法严饰行人，令得身心清净，故名庄严。 〔五、最胜义〕，谓如世珍宝，诸物中胜。三宝亦尔，一切世间最为殊胜，故名最胜。 〔六、不改义〕，谓如世真金，烧打磨炼，不能变改。三宝亦尔，不为世间八法之所变易，故名不改。（八法者，一利、二衰、三毁、四誉、五称、六讥、七苦、八乐也。）［出成唯识论］ 种即能生之义也。谓於八识之中，随一识起时，能生一切善恶之法，故名种子识。（八识者，眼识、耳识、鼻识、舌识、身识、意识、末那识、阿赖耶识也。） 〔一、刹那灭义〕，梵语刹那，华言一念。谓眼等诸识种子，一念才生，生则随灭，念念不停，刹那变异；耳鼻舌身意等诸识种子，各各亦复如是，是为刹那灭义。 〔二、果俱有义〕，果即识与根也。谓识与根同时俱起，以成力用也。如眼根照色境时，眼识随即同缘。耳根照声境时，耳识随即同缘，於诸实境分明显了。鼻舌身意亦复如是，是为果俱有义。 〔三、恒随转义〕，谓诸识起时，种子随转。如眼根照境时，眼识种子随即相续，无有间隔。耳鼻舌身意等诸识，各各起时，亦复如是，恒随相续，是为恒随转义。 〔四、性决定义〕，谓诸识各各所缘善恶无记三性，无有间杂也。如眼识缘恶境则成恶法，不能成善法。如缘善境，则成善法，不能成恶法。若缘无记，则不能成善恶二法。诸识起时，亦复如是，是为性决定义。（无记性，不善不恶之性也。） 〔五、待众缘义〕，谓识非一因而生，必假众缘而后成就。如眼识种子，须得空明根境等缘，方得显发。耳鼻舌身意等诸识种子，亦待众缘而得成就，是为待众缘义。（空即无壅，明即光明。） 〔六、引自果义〕，谓诸识各引自体果用，非是色心交互而成也。如眼根照时，眼识即缘所对实境，而不混於声香之别体。耳鼻舌身意等诸识，亦复如是，是为引自果义。［出华严经随疏演义钞］ 梵语薄伽梵，亦云婆伽婆，名具六义。佛地论云：自在、炽盛与端严、名称、吉祥及尊贵，如是六德义圆满，是故彰名薄伽梵。唐玄奘法师，明五种不翻中，第二多含不翻，即薄伽梵是也。（五种不翻者，秘密不翻、多含不翻、此方无不翻、顺古不翻、尊重不翻也。） 〔一、自在义〕，谓如来永不属诸烦恼之所系缚，故曰自在。 〔二、炽盛义〕，谓如来猛焰智火，洞达无际，故曰炽盛。 〔三、端严义〕，谓如来三十二相庄严妙好，故曰端严。（三十二相者，足安平相，千辐轮相，手指纤长相，手足柔软相，手足缦网相，足跟满足相，足趺高好相，[月*端]如鹿王相，手过膝相，马阴藏相，身纵广相，毛孔生青色相，身毛上靡相，身金色相，身光面各一丈相，皮肤细滑相，七处平满相，两腋满相，身如师子相，身端直相，肩圆满相，四十齿相，齿白齐密相，四牙白净相，颊车如师子相，咽中津液得上味相，广长舌相，梵音深远相，眼色金精相，眼睫如牛王相，眉间白毫相，顶肉髻成相也。） 〔四、名称义〕，谓如来圆满一切殊胜功德，十方世界，无不闻知，故曰名称。 〔五、吉祥义〕，谓如来既具胜妙之德，故一切世间赞叹供养者，亦获吉祥，故曰吉祥。 〔六、尊贵义〕，谓如来始从兜率天中降生王宫及出家已，而登极果之位，方便利益一切众生，故曰尊贵。（梵语兜率，华言知足。）［出庄严论］ 论云：菩萨为成就六度，故决定应行六事也。（菩萨，梵语具云菩提萨□，华言觉有情。六度者，一布施、二持戒、三忍辱、四精进、五禅定、六智慧也。） 〔一、供养〕，供养者，谓因成就檀度，故兴供养。若不长时供养三宝，则檀度不得圆满也。（梵语檀，华言施。三宝者，佛宝、法宝、僧宝也。） 〔二、学戒〕，学戒者，谓因成就戒度故，学习持戒。若不长时学戒，则戒度不得圆满也。 〔三、修悲〕，修悲者，谓因成就忍度，故修习大悲心，饶益众生。若不长时忍受，及不饶益众生，则忍度不得圆满也。 〔四、勤善〕，勤善者，谓因成就进度，故勤修众善。若心放逸，不修诸善，则进度不得圆满也。 〔五、离喧〕，离喧者，谓因成就禅定，故离喧闹。若在聚落，斗诤杂乱，则禅定不得圆满也。 〔六、乐法〕，乐法者，谓因成就智度，故爱乐佛法。若不遍历十方，承事诸佛，听法无厌，如海纳流，无时盈溢，则智度不得圆满也。［出五苦章句经］ 经云：佛有三达之智，来今往古，靡不通焉。佛经众多，以虚空为量；佛智弘深，以无造为原。经中所演，不可思议，或有反覆，难了难明，□以六事可知其意。（三达即三明，宿命明、天眼明、漏尽明也。） 〔一、正道〕，谓佛所说之经，旨意深奥，无作无为，无行无得，自然合道，是为正道。 〔二、善权〕，谓佛说经，善权变化，无有方所，或出或处，皆顺机宜，随类开演，令人悟解，悉得证入，是为善权。 〔三、至教〕，谓如来说经，为诸众生指示罪福，令知作如是因，得如是果。未有作善得罪，作恶得福，其事明白，至为易晓，是为至教。 〔四、诱导〕，谓如来说经，盖为蒙昧愚痴之人，难便开化，故以现世可获福报因缘等，劝诱引导，令其欢喜顺从，而生正信，是为诱导。 〔五、福德〕，谓佛说经，为令众生修习布施、持戒、忍辱、精进、禅定、智慧等行，调伏诸根，无所放逸，则得天人果报，长乐无穷，是为福德。 〔六、禁戒〕，谓佛说经，制诸禁戒。令一切众生，摄持身口意业，清净不犯，即能超脱三恶趣苦，是为禁戒。（三恶趣者，饿鬼趣、畜生趣、地狱趣也。）［出善见毗婆沙律］ 〔一、舅〕，舅者，即母之舅，乃外祖母之兄弟，於己为舅公也。 〔二、姨〕，姨者，即母之姨，乃外祖母之姊妹，於己为姨婆也。 〔三、兄〕，兄者，即母之兄，於己为舅也。 〔四、弟〕，弟者，即母之弟，於己亦为舅也。 〔五、儿〕，儿者，即母之女，於己为姊妹也。 〔六、孙〕，孙者，即母之孙，乃兄弟之子，於己为侄女也。［出善见毗婆沙律］ 谓佛令比丘避於讥嫌，不得於非亲之女，及比丘尼洗浣故衣。若父母之亲，可使洗浣。故说父六亲及母六亲也。（梵语比丘，华言乞士。梵语尼，华言女。） 〔一、伯〕，伯者，即父之伯。於己为伯祖也。 〔二、叔〕，叔者，即父之叔，於己为叔祖也。 〔三、兄〕，兄者，即父之兄，於己为伯也。 〔四、弟〕，弟者，即父之弟，於己为叔也。 〔五、儿〕，儿者，即父之子，於己为兄弟也。 〔六、孙〕，孙者，即父之孙，乃兄弟之子，於己为侄男也。［出法界次第］ 入，即趣入之义。谓六根为六识所依，能入六尘，故名六入。 〔一、眼入〕，谓眼根为识所依，能入於色，故名眼入。 〔二、耳入〕，谓耳根为识所依，能入於声，故名耳入。 〔三、鼻入〕，谓鼻根为识所依，能入於香，故名鼻入。 〔四、舌入〕，谓舌根为识所依，能入於味，故名舌入。 〔五、身入〕，谓身根为识所依，能入於触，故名身入。 〔六、意入〕，谓意根分别五尘，能入於法，故名意入。
六入者，即六根也。谓四七日后，六根渐渐增长，满足此之六根，能入诸尘，故名为入，是为胎中现在果也。（六根者，眼根、耳根、鼻根、舌根、身根、意根也。）
谓从名色已后，至第六个七日，名发毛爪齿位，第七七日，名具根位，六根开张，有入六尘之用，是名六入。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）［出大涅盘经］ 谓外道之人，於色受想行识五阴法中，每一阴起四种见，则成二十见。约过去、现在、未来三世论之，成六十见。此六十见，以断、常二见，而为根本，则总成六十二见也。（四种见者，谓於五阴中，如计色大我小，我在色中，为一见。我即神我，谓识神也。又计我大色小，色在我中，为二见。又计离色是我，为三见。又计即色是我，为四见也。色阴既尔，受想行识亦然。）［出不思议秘密大乘经］ 佛告寂慧菩萨言：如来非於唇齿舌喉及其面门，出诸音声。当知如来音声，从虚空出，具有六十四种殊妙之相。 〔一、流泽声〕，谓如来音声，流演润泽也。 〔二、柔软声〕，谓如来音声，温柔和软也。 〔三、悦意声〕，谓如来音声，欢悦一切众生意也。 〔四、可乐声〕，谓如来音声，巧妙而可爱乐也。 〔五、清净声〕，谓如来音声，清净而不杂染也。 〔六、离垢声〕，谓如来音声，纯妙远离诸垢染也。 〔七、明亮声〕，谓如来音声，明显流亮也。 〔八、甘美声〕，谓如来说法音声，甘和美妙，能使听者得法喜之味也。 〔九、乐闻声〕，谓如来说法音声，称机浅深，令众生乐闻而不舍也。 〔十、无劣声〕，谓如来音声，希有殊胜，而不陋劣也。 〔十一、圆具声〕，谓如来说法，於一音中，而具足一切音也。 〔十二、调顺声〕，谓如来音声，随机说法，调伏众生，使其信顺也。 〔十三、无涩声〕，谓如来音声，融通和畅，而无涩滞也。 〔十四、无恶声〕，谓如来说法，音声嘉美，而不□犷也。 〔十五、善柔声〕，谓如来说法，音声柔和，善顺而不卒暴也。 〔十六、悦耳声〕，谓如来说法音声，悦可人意，而爱听无厌也。 〔十七、适身声〕，谓如来说法音声，能令闻者支体调适，而得轻安也。 〔十八、心生勇锐声〕，谓如来说法音声，令人发起勇猛之心而进修也。 〔十九、心喜声〕，谓如来法音美妙，能令闻者，心生欣喜也。 〔二十、悦乐声〕，谓如来说法之音，能使闻者欢喜而快乐也。 〔二十一、无热恼声〕，谓如来法音，使诸闻者，消除热恼而得清凉也。 〔二十二、如教令声〕，谓如来演说，如法教诫命令，而能启发蒙昧也。 〔二十三、善了知声〕，谓如来法音，善解决了，遍知一切诸法也。 〔二十四、分明声〕，谓如来法音，於诸事法如理分析，无不明了也。 〔二十五、善爱声〕，谓如来以善法音，开化一切众生，令其爱乐也。 〔二十六、令生欢喜声〕，谓如来说法之音，令人生欢喜之心也。 〔二十七、使他如教令声〕，谓如来法音，能使闻者，展转启发於人，皆如教令也。 〔二十八、令他善了知声〕，谓如来法音，能使闻者，善解一切诸法也。 〔二十九、如理声〕，谓如来所发音声，皆契真如之理也。 〔三十、利益声〕，谓如来说法之音，能利益一切有情也。 〔三十一、离重复过失声〕，谓如来所出音声，契合理趣，从始至终，皆无重复过失也。 〔三十二、如师子音声，〕，谓如来音声，一切闻者，自然信伏，如师子一吼，百兽畏伏也。 〔三十三、如龙音声，〕，谓如来法音，清彻幽远，如龙之吟也。 〔三十四、如云雷吼声〕，谓如来说法唯以一音，远近普及，如雷之吼也。 〔三十五、如龙王声〕，谓如来说法，音韵清远，如龙王所发之声也。 〔三十六、如紧那罗妙歌声〕，梵语紧那罗，华言歌神。谓如来所出梵音，如彼歌音美妙，适悦一切也。 〔三十七、如迦陵频伽声〕，梵语迦陵频伽，华言妙声鸟。谓如来法音美妙，如彼禽之声也。 〔三十八、如梵王声〕，谓如来所说法音，如梵王之清净声音也。 〔三十九、如共命鸟声〕，共命鸟者，一身二头之鸟也。谓如来所说法音，吉祥如彼禽之声也。 〔四十、如帝释美妙声〕，谓如来说法之音，如天帝释之美妙音声也。（帝释，梵语释提桓因，华言能天主，言帝释者，华梵双举也。） 〔四十一、如振鼓声〕，谓如来音声，震响如鼓，远近皆闻也。 〔四十二、不高声〕，谓如来演说圆音，声不高大，得中道也。 〔四十三、不下声〕，谓如来演说圆音，声不卑下，亦得中道也。 〔四十四、随入一切音声，〕，谓如来说法之音，普入群机，融通众音也。 〔四十五、无缺减声〕，谓如来法音，圆满具足也。 〔四十六、无破坏声〕，谓如来凡所演说，真实不虚，无能破坏也。 〔四十七、无染污声〕，谓如来所说法音，纯圆独妙，离诸烦恼，无染著也。 〔四十八、无希取声〕，谓如来说法，利乐一切众生，无所希望，离取著也。 〔四十九、具足声〕，谓如来所演法音，称性而说，妙理具足也。 〔五十、庄严声〕，谓如来所演声教，如实之谈，端庄而严肃也。 〔五十一、显示声〕，谓如来演妙法音，显现妙理，开示众生无有隐晦也。 〔五十二、圆满一切音声〕，谓如来说法，音声圆满，具足一切音也。 〔五十三、诸根适悦声〕，谓如来所演妙法音声，众生一闻，诸根适悦也。 〔五十四、无讥毁声〕，谓如来法音，不讥毁一切众生，凡有言说，皆信顺也。 〔五十五、无轻转声〕，谓如来圆音，普摄一切，不轻浮迁转也。 〔五十六、无动摇声〕，谓如来所说法音，得无所畏，而诸外、魔，不能动摇也。（外、魔者，外道天魔也。） 〔五十七、随入一切众会声〕，谓如来法音，普入众会，随机得闻也。 〔五十八、诸相具足声〕，谓如来说法之音，具足一切诸相也。 〔五十九、令众生心意□喜声〕，谓如来所出语言，普令十方一切世界众生，心意欢喜，皆谓所说，从如来口门而出，亦无互相重复，而诸众会，各随音声，晓了诸法，然实非如来口门中出也。 〔六十、说众生心行声〕，谓一切众生，其数无量，行亦无量；如来所说众生心行，略有八万四千种类。但为根性下劣众生，令其易得解入故也。 〔六十一、入众生心意声〕，谓如来具秘密智，所出语言，随入一切众生心意，然不从如来口门中出，正所谓从虚空而出者也。 〔六十二、随众生信解声〕，谓如来所出语言，随诸众生种种信解，心意成熟，普使随应，而得了知也。 〔六十三、闻者无分量声〕，谓如来音声，无有分量，世间一切天人魔梵沙门婆罗门等，虽能闻之，亦不能知其边际分量也。（魔即魔王，梵即梵天。梵语沙门，华言勤息。梵语婆罗门，华言净行。） 〔六十四、众生不能思惟称量声〕，谓如来音声妙轮，出种种声，宣说法时，假使遍满三千大千世界一切众生，皆居缘觉之地，亦不能思惟称量也。（三千者，小千、中千、大千也。言三千大千者，总别兼举也。）［出观无量寿佛经疏妙宗钞］ 六即佛者，约事故明六，约理故明即。即者，其体不二，名之为即。然明此六即者，或显法门高深，或明修行次第。若论六者，位次高下有序，则修行之人，不生上慢。若论即者，理体初后皆是，则修行之人，不生退屈。以理言之，即处常六，六处常即，盖由事理不二故也。 〔一、理即佛〕，谓众生本具佛性之理，与诸如来无二无别。故涅盘经云：一切众生即是佛，是为理即佛。 〔二、名字即佛〕，谓或从知识处闻，或从经卷中见，知此理性，即佛之名。於名字中，通达解了一切诸法皆是佛法，是为名字即佛。 〔三、观行即佛〕，谓既知一切法皆是佛法，必须心观明了，理慧相应，所行如所言，所言如所行，是为观行即佛，此五品位也。（理慧相应者，理即所观之理境，慧即能观之智慧。应者，当也。谓境智相当，则言行一致也。五品者，随喜品、读诵品、说法品、兼行六度品、正行六度品也。） 〔四、相似即佛〕，谓於观行即中，愈观愈明，愈止愈寂，虽未能真证其理，而於理彷佛有如真证，是为相似即佛，此十信位也。（愈观愈止者，观即观照，以观观昏也。止即止息，以止止散也。十信者，信心、念心、精进心、慧心、定心、不退心、护法心、回向心、戒心、愿心也。） 〔五、分证即佛〕，谓无明之惑，有四十一品，至此破一品无明，证一分中道，是为分证即佛。此十住、十行、十回向、十地等觉位也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向，不坏回向，等一切佛回向，至一切处回向，无尽功德藏回向，随顺平等善根回向，随顺等观一切众生回向，真如相回向，无碍解脱回向，法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。等觉者，去后妙觉佛位，犹有一等，胜前诸位，得称觉也。） 〔六、究竟即佛〕，谓道穷妙觉，种智俱圆，是为究竟即佛，此极果妙觉佛也。（种智者，即一切种智也。妙觉者，觉体圆明，不可思议也。）善财承教，至阎浮提畔利伽罗国，参海幢比丘。为说般若波罗蜜三昧光明已。乃云：如诸菩萨入智慧海，净法界境等，而我云何能知其妙行，辩其功德。复令参休舍优婆夷。（梵语阎浮提，华言胜金洲。梵语般若，华言智慧。梵语波罗蜜，华言到彼岸。梵语优婆夷，华言清净女。）［出大集法门经］ 〔一、眼触受〕，触，即触著，亦对也。受，领纳也。谓眼与好恶之色相触对时，即生苦乐之受，是名眼触受。 〔二、耳触受〕，谓耳与好恶之声相触对时，即生苦乐之受，是名耳触受。 〔三、鼻触受〕，谓鼻与香臭之物相触对时，即生苦乐之受，是名鼻触受。 〔四、舌触受〕，谓舌与美恶之味相触对时，即生苦乐之受，是名舌触受。 〔五、身触受〕，谓身与美妙□恶之境相触对时，即生苦乐之受，是名身触受。 〔六、意触受〕，谓意分别五尘好恶妍丑之境，即生苦乐之受，是名意触受。（五尘者，色尘、声尘、香尘、味尘、触尘也。）［出华严经疏］ 依谓依报，即世间国土也。为身所依，故名依报。正谓正报，即五阴身也。正由业力感报此身，故名正报。既有能依之身，即有所依之土，故国土亦名报也。六道众生，因有漏业，而感生死之身，即依秽恶国土而住；诸佛菩萨，因无漏清净业，而感法性之身，即依清净国土而住，今云依正无碍者，盖言诸佛居常寂光土，而於果后示现，下三国土，及九界身，化诸众生，以不思议神通之力，或身中现土，土中现身，身土圆融，变现自在，故名依正无碍。（五阴者，色阴、受阴、想阴、行阴、识阴也。六道者，天道、人道、修罗道、饿鬼道、畜生道、地狱道也。有漏业者，谓六道众生，由所作业，漏落生死也。无漏业者，谓二乘、菩萨，由修戒定慧清净之业，不漏落生死也。常寂光土者，常即法身，寂即解脱，光即般若也。下三国土者，同居土、方便土、实报土，以对上常寂光土，故云下也。九界者，菩萨界、缘觉界、声闻界、天界、人界、阿修罗界、饿鬼界、畜生界、地狱界也。） 〔一、依内现依〕，依内现依者，谓於一国土复现一切国土也。如成就品偈云：一一尘中难思刹，随众生心普现前，一切刹海靡不周，如是方便无差别。是也。（刹，梵语具云刹摩，华言土田，今略言刹即国土也。） 〔二、正内现正〕，正内现正者，谓於一身中复现一切身也。如僧只品偈云：於一微细毛端处，有不可说诸普贤，如一毛端一切尔，如是乃至遍法界。是也。 〔三、正内现依〕，正内现依者，谓於一身中复现一切国土也。如经偈云：於一微细毛孔中，不可说刹次第入，毛孔能受彼诸刹，诸刹不能遍毛孔。是也。 〔四、依内现正〕，依内现正者，谓於一切国土复现一切身也。如现相品偈云：一切刹土微尘数，常现身云悉充满，普为众生放大光，各雨法雨称其心。是也。 〔五、依内现依正〕，依内现依正者，谓於国土微尘中，现无数佛身，复现一切佛刹。如现相品偈云：一一尘中无量身，复现种种庄严刹。是也。 〔六、正中现正依〕，正中现正依者，谓於自身中即现诸佛之身，复现诸佛国土。如成就品偈云：一切刹土入我身，所住诸佛亦复然，汝应观我诸毛孔，我今示汝佛境界。是也。（所住诸佛，即现正也。示佛境界，即现依也。）［出法界次第］ 和敬者，和同爱敬也。此六者，通名和敬。盖外同他善，谓之和；内自谦卑，谓之敬。今称僧为六和，盖出於此。 〔一、同戒和敬〕，谓比丘通达实相正理，知罪不可得，为欲安立众生於实相正理，以方便善巧，同持戒品，无有乖诤；亦知众生同此戒善，未来必得菩提大果，是以敬之如佛，故名同戒和敬也。（梵语比丘，华言乞士。梵语菩提，华言道。） 〔二、同见和敬〕，谓比丘通达实相正理，而能了知诸法本无所得，亦无所知见，为欲安立众生於实相正见，以方便善巧，同一切知见，无有乖诤；亦知众生因此知见，必得种智圆明，是以敬之如佛，故名同见和敬也。（种智者，即一切种智也。） 〔三、同行和敬〕，谓比丘通达实相正行，而能了知无作无行，为欲安立众生於实相正行，以方便善巧，同修诸行，无有乖诤；亦知众生同此诸行，渐积功德，当成佛道，是以敬之如佛，故名同行和敬也。 〔四、身慈和敬〕，谓比丘住平等大慈，以修其身，常与众生，一切乐事，无有乖诤；亦知众生，悉有佛性，未来必得金刚之身，是以敬之如佛，故名身慈和敬也。（金刚者，言法性之身不可坏。） 〔五、口慈和敬〕，谓比丘住平等大慈，以修其口，常与众生说一切法，令其得乐，无有乖诤；亦知众生悉有佛性，未来必得上上清净口业，是以敬之如佛，故名口慈和敬也。（上上，谓佛也。） 〔六、意慈和敬〕，谓比丘住平等大慈，以修其意，常知众生诸根性欲，与众生乐，无有乖诤；亦知众生悉有佛性，未来必得心如佛心，是以敬之如佛，故名意慈和敬也。［出法句譬喻经］ 佛在世时，有一道人，在河边树下学道，十二年中想念不除，六根贪染，曾无宁息，不能入道。佛知其可度，化作沙门，至彼寄宿。须臾月明，有龟从河中出来，至树下；复有水狗，饥行求食，便欲□龟。龟乃缩其头尾，及与四足，藏於甲中，遂不能□。於是道人问沙门曰：此龟有护命之铠，水狗不能加害。沙门答云：吾念世人不如此龟，不知无常，放恣六情，外魔得便。即说颂曰：藏六如龟，防意如城，慧与魔战，胜则无患。（六根者，眼根、耳根、鼻根、舌根、身根、意根也。梵语沙门，华言勤息。六情即六根也。） 〔一、头喻眼〕，头喻眼者，谓龟以头藏於甲中，以譬众生收摄眼根，不令观色，则不被一切色尘之所害也。 〔二、前左足喻耳〕，前左足喻耳者，谓龟以前左足藏於甲中，以譬众生收摄耳根，不令闻声，则不被一切声尘之所害也。 〔三、前右足喻鼻〕，前右足喻鼻者，谓龟以前右足藏於甲中，以譬众生收摄鼻根，不令嗅香，则不被一切香尘之所害也。 〔四、后左足喻舌〕，后左足喻舌者，谓龟以后左足藏於甲中，以譬众生收摄舌根，不令尝味，则不被一切味尘之所害也。 〔五、后右足喻身〕，后右足喻身者，谓龟以后右足藏於甲中，以譬众生收摄身根，不令觉触，则不被一切触尘之所害也。 〔六、尾喻意〕，尾喻意者，谓龟以尾藏於甲中，以譬众生收摄意根，不令知法，则不被一切法尘之所害也。［出大智度论］ 〔一、相应因〕，应，当也。谓心王与心所共相应，故如亲友知识和合成事，故名相应因。（心王，即第八识也。心所，即受想行也。） 〔二、俱有因〕，俱有因，亦名共因，谓心与心所更相佐助，如兄弟同生互相成济，故名俱有因。 〔三、同类因〕，同类因，亦名自种因，谓过去善法与现在善法为因，现在善法与未来善法为因，故名同类因。恶、无记法，亦复如是。（恶、无记法者，恶即恶法，无记即不善不恶之法也。） 〔四、遍行因〕，谓苦集二谛下惑也。此惑遍於二谛，故名遍行因。（苦谛下惑十使具足，即身见、边见、见取、戒取、邪见、贪、嗔、痴、慢、疑也。集谛下惑但有七使，除身见、边见、戒取也。） 〔五、异熟因〕，谓行善恶因，得善恶报，异世而熟，故名异熟因。 〔六、能作因〕，谓眼与色为缘，能生眼识；乃至意与法为缘，能生意识等，皆名能作因。［出菩萨璎珞本业经］ 〔一、信坚〕，谓别教菩萨，於十住位中，修习空观，信一切法皆即真谛，无能毁坏，故名信坚。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。空观者，谓观一切法，性相皆空也。） 〔二、法坚〕，谓别教菩萨，於十行位中，修习假观，知一切法皆即俗谛，无能毁坏，故名法坚。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。假观者，谓观一切法，无不具足也。） 〔三、修坚〕，谓别教菩萨，於十回向位中，修习中观，了一切法皆即中谛，无能毁坏，故名修坚。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。中观者，谓观一切法，非空非假，即中道也。） 〔四、德坚〕，谓别教菩萨，於十地位中，因修中观，破一分无明，显一分三德，无能毁坏，故名德坚。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。三德者，法身德、般若德、解脱德也。） 〔五、顶坚〕，谓别教等觉菩萨，居十地顶，惑破德显，无能毁坏，故名顶坚。（等觉者，去后妙觉佛位犹有一等，胜前诸位，得称为觉也。） 〔六、觉坚〕，谓别教妙觉果佛，觉了一切法皆即中道，无能毁坏，故名觉坚。（妙觉佛者，谓自觉觉他，觉行圆满，不可思议也。）［出华严孔目并显宗论］ 垢，秽也。谓此六法，皆能秽污真心，故名为垢。 〔一、诳〕，诳，虚妄也。谓以不实之言，欺己欺人也。 〔二、谄〕，谄，佞也。谓以巧言取悦於人，使其亲厚於己也。 〔三、□〕，□，慢也。谓重己轻人，而无谦让之德也。 〔四、恼〕，恼，侵挠也。谓其无利乐之行，常怀侵挠之心，使人不安其所也。 〔五、恨〕，恨，怨恨也。谓有一言忤意，即起□忿之心，常怀怨恨也。 〔六、害〕，害，伤害也。谓无慈悯之心，而行惨毒之行，伤害於物也。［出法界次第］ 妙名涅盘，门名能通。修此六法，则能通至涅盘，故名六妙门。前三是定，后三是慧。定爱慧策，能发真明，出离生死。（梵语涅盘，华言灭度。定爱慧策者，爱谓爱乐於禅，策谓策进真行也。真明者，真性之明也。） 〔一、数息门〕，数息者，修行之人，调和气息，不涩不滑，安详徐数，从一至十，摄心在数，不令驰散。盖欲界众生，心多驰动，□散难摄，故须数息制其散乱，是为入定之要，故以数息为初门也。 〔二、随息门〕，随息者，细心依随息之出入，住而不散也。谓修行之人，虽因前数息，心暂得住，而禅定未发。若犹存数，则有起念之失，故须舍数修随。心随於息，入时知入，出时知出，心安明净，禅定自发。故以随为门也。 〔三、止门〕，止者，摄心静虑也。谓修行之人，虽因前随息，心安明静，而定犹未发。若心依随，则微有起想之乱，苟欲澄□安隐，莫若於止。故次舍随修止，凝心寂虑，禅定自发，故以止为门也。 〔四、观门〕，观者，分别观察之心也。谓修行之人，虽因前止，证诸禅定，而解慧未发，若心住定，则有味著之失。是故不著於止，起观分别，则无漏方便，因此开发，故以观为门也。（无漏方便者，漏谓因见、思惑，漏落生死也。将断此惑而证无生，故名无漏方便。） 〔五、还门〕，还者，转心反照也。谓修行之人，虽修前观分别观察，而真明未发，即当舍观修还，反照能观之心，念念皆不可得，不加功力，任运返本还源，故以还为门也。 〔六、净门〕，净者，心无所依，不起妄想分别之垢也。谓修行之人，虽修前还，而真明犹未能发，即当舍还修净，净心成就，即发三乘圣道，故以净为门也。（三乘者，声闻乘、缘觉乘、菩萨乘也。）［出涅盘经］ 尘，即染污之义。谓能染污情识，而使真性不能显发，涅盘经中称此六尘，名六大贼，以能劫夺一切善法故也。 〔一、色尘〕，谓青黄赤白之色，及男女形貌色等，是名色尘。 〔二、声尘〕，谓丝竹环佩之声，及男女歌咏声等，是名声尘。 〔三、香尘〕，谓旃檀沉水饮食之香，及男女身分所有香等，是名香尘。 〔四、味尘〕，谓种种饮食肴膳美味等，是名味尘。 〔五、触尘〕，触，即著也。谓男女身分柔软细滑，及纱衣上服等，是名触尘。 〔六、法尘〕，谓意根对前五尘分别好丑，而起善恶诸法，是名法尘。［出陀罗尼集经并翻译名义］ 邪心见理发於邪智，不禀正教，故名外道。辅行云：六师元祖，是迦毗罗，支流分异，遂为六宗。（梵语迦毗罗，华言黄色。） 〔一、富兰那迦叶〕，梵语富兰那，字也（无翻），迦叶因母之姓而为姓也。其人起邪见，谓一切法断灭，无君臣父子忠孝之道，名为色空外道，以色破欲界有，以空破色界有，谓空为至极故也。 〔二、末伽黎拘赊黎〕，梵语末伽黎，华言不见道，字也。梵语拘赊黎（无翻），因母之名而为名也。其人起邪见，谓众生苦乐，不由自行而得，皆是自然而有。此计自然者，即是无因，亦邪见也。 〔三、删□夜毗罗胝〕，梵语删□夜，华言正胜，字也。梵语毗罗胝，华言不作，因母之名而为名也。其人起邪见，谓道不须求，经生死劫数，苦尽自然而得。又云八万劫满，自然得道也。（劫，梵语具云劫波，华言分别时节。） 〔四、阿耆多翅舍钦婆罗〕，梵语阿耆多翅舍，字也。梵语钦婆罗，□衣名，因以为名也。其人起邪见，非因计因，著□弊衣，自拔其发，以烟熏鼻，及五热炙身，修诸苦行为道。自谓今身并受诸苦，则后身常得乐也。（非因计因者，本非得乐之因，而妄计此因能得乐也。五热者，四面火聚，更加头上有日，故云五热炙身。） 〔五、迦罗鸠驮迦旃延〕，梵语迦罗鸠驮，华言牛领，字也。梵语迦旃延，华言剪发，姓也。其人谓诸法亦有相亦无相，即邪见也。（有相即常见，无相即断见。） 〔六、尼犍陀若提子〕，梵语尼犍陀，华言离系。此外道出家之总名，梵语若提（无翻），因母之名而为名也。其人谓罪福苦乐，本有定因，要当必受，非行道所能断。如此计者，即邪见也。佛言：往昔波罗柰城边，有婆罗门子，名火□；复有瓦师之子，名护喜。二子少小心相敬念。护喜谓火□曰：共见迦叶如来。火□答曰：何用见此髡道人。如是至三后日，护喜复曰：可共暂见。答曰：何用见此髡头道人。何有佛道。於是护喜捉火□头曰：为汝共见如来。火□惊怖，心念此非小缘，必有好事耳。即曰：今放我头，我共汝去。既至佛所，礼迦叶足。护喜白佛：火□不识三宝，愿佛开化。火□睹佛相好，心生欢喜，出家学道。时火□者，即我身是。护喜者，我为太子逾城出家时，作瓶天子导我者是。我往昔以恶言道迦叶佛，故受诸苦报。由此余殃，今欲临成佛时，复受六年苦行也。（梵语波罗柰，华言江□城。梵语婆罗门，华言净行。梵语迦叶，华言饮光。三宝者，佛宝、法宝、僧宝也。作瓶天子，即色界净居天也。）［出六度集经］ 〔一、檀那〕，梵语檀那，华言布施。施有二种：一者财施，谓以饮食、衣服、田宅、珍宝及一切资身之具，悉能施之。二者法施，谓从诸佛及善知识，闻说世间、出世间善法，以清净心转为他说也。 〔二、尸罗〕，梵语尸罗，华言性善。谓好行善道，不自放逸，此据义而译也。正翻止得，谓止恶得善也。又翻为戒，谓戒能防止身口所作之恶也。 〔三、羼提〕，梵语羼提，华言忍辱。忍辱有二种：一者生忍，谓於恭敬供养中，不生□逸，於嗔骂打害中，不生怨恨也。二者法忍，谓於寒热风雨饥渴等法，恼害之时，能安能忍，不生嗔恚忧愁也。 〔四、毗梨耶〕，梵语毗梨耶，华言精进。精进有二种：一者身精进，谓若勤修善法，行道礼诵，与夫讲说，不自放逸也。二者心精进，谓若勤行善道，心心相续，不自放逸也。 〔五、禅那〕，梵语禅那，华言静虑。专心□念，守一不散之谓也。禅有二种：一者世间禅，谓色界、无色界、凡夫所修禅也。二者出世间禅，谓声闻、缘觉、菩萨所修禅也。 〔六、般若〕，梵语般若，华言智慧。谓照了一切诸法皆不可得，而能通达一切无碍，为诸众生种种演说也。六度相满者，谓菩萨修行六度之相圆满也。如尸毗王代鸽，即檀度满也。普明王舍国，即戒度满也。羼提仙人被歌利王割截身体，慈忍不动，血变为乳，即忍度满也。大施太子抒海，即精进度满也。尚□黎鹊巢顶上，即禅度满也。劬嫔大臣分阎浮提为七分，城邑山川均等，故能息诤，即智度满也。如上六人，皆释迦往昔所修之行，是为六度相满。（梵语尸毗，华言与。代鸽者，遍割身肉与鹰以代鸽命，身肉俱尽，不恼不死，自誓真实，感身平复也。梵语羼提，华言忍辱。梵语歌利，华言恶世无道。大施太子求如意珠济贫，得珠堕海，抒海取之，言欲酌海干而取之也。筋骨断坏，终不解废，诸天见而问之，答曰：吾生生不休。诸天愍之，助其抒海，海水减半，龙恐海干，令夜叉送珠还之。尚□黎者，螺髻仙人，名此人得四禅定，出入息断，鸟谓为木，於髻生卵。定起欲行，恐鸟母不来，即更入定，待鸟飞去，方始出定。梵语阎浮提，华言胜金洲。梵语释迦，华言能仁。）［出成具光明定意经，亦名六德行］ 〔一、广施〕，旷大曰广，舍财曰施。谓行施者，既怀广大之心，应当知身非常，四大不净，会归败坏；知身既不我有，财物亦是虚幻，乃至世间万物皆悉无常，由是观身非身，观物非物，纵心恣施，了无□碍；复能广弘法施，开化愚蒙，故曰广施。（四大者，地大、水大、火大、风大也。） 〔二、广戒〕，戒，律也。戒品虽多，不出身口意之三业，谓或见众宝珍琦，凡诸可意之物，身虽贫乏，不妄贪取；或见细妙之色，内观朽烂，生厌离心，乃至不杀、不盗、不淫等，皆身戒也。或以恶言加己，乃以善言和语至诚而答，乃至不妄言、不绮语、不两舌，皆口戒也。复能思惟生死，常怀解脱，又能修习道品之要，深入无为之理，乃至不贪、不□、不痴等，皆意戒也。修行之人，於此三业之戒，自既坚持不犯，复能展转化他，广弘戒法，故曰广戒。 〔三、广忍〕，忍者，耐也。谓菩萨修行之时，若人骂詈，知其从声，而出於此，观了言语性空，意亦如是，视诸惭辱，空无所有，如此则□恚不生，忍行可进。身既能尔，复能展转化他，令行忍耐，故曰广忍。（菩萨，梵语具云菩提萨□，华言觉有情。） 〔四、广精进〕，谓菩萨修行道品，当勤精进，节其饮食，除於睡卧，晨夜惺惺，莫令怠惰，乃至为人，广说法要，不以为烦；开教愚顽，不辞劳倦。自既能尔，复能展转化他，令其精进。故曰广精进。 〔五、广一心〕，一心者，心不杂乱也。谓菩萨修行禅定之时，一心寂静，离诸散乱。於孝事父母，尊敬师友，断爱远俗，空闲寂寞，皆当专一其心；乃至多欲、多诤、多作、多恼，或誉或毁，或利或失，於是等处，并当专一其心，不挠不动。自既能尔，复能展转化他，於一切时处，皆一其心。故曰广一心。 〔六、广智慧〕，智慧者，照了万法，通达无碍也。谓菩萨修行之时，若堕见闻，则有一切尘境所蔽，当以智慧一一照了，观其所起，察其所灭；处爱欲中，心在道品之藏；寄浊恶界，心游清净之乡；入险隘路，心思方便之道。故能绝三界之妄想，证涅盘之真空。自既能尔，复能展转化他，令修智慧。故曰广智慧。（三界者，欲界、色界、无色界也。梵语涅盘，华言灭度。）［出菩萨璎珞本业经］ 〔一、信忍〕，谓别教菩萨，於十住位中，修习空观，信一切法皆悉空寂，能於空法，忍可忍证，故名信忍。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。空观者，谓观一切法，性相皆空也。） 〔二、法忍〕，谓别教菩萨，於十行位中，修习假观，虽知一切法空无所有，而能假立一切法，化诸众生，於假法中，忍可忍证，故名法忍。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。假观者，谓观一切法无不具足也。） 〔三、修忍〕，谓别教菩萨，於十回向位中，修习中观，知一切法事理和融，於中道中，忍可忍证，故名修忍。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。中观者，谓观一切法非空非假，即中道也。） 〔四、正忍〕，谓别教菩萨，於十地位中，正破无明之惑，而於中道之理，忍可忍证，故名正忍。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔五、无垢忍〕，谓别教菩萨，於等觉位中，断除无明惑染，而於自性清净心体，忍可忍证，故名无垢忍。（等觉者，去后妙觉佛位，犹有一等，胜前诸位，得称为觉也。） 〔六、一切智忍〕，智者，知也。谓别教妙觉果佛，断一十二品无明惑尽，遍知一切中道之法，而於此法，忍可忍证，故名一切智忍。（妙觉者，谓自觉觉他，觉行圆满，不可思议也。十二品者，十地等觉，妙觉所断之惑，各一品也。）［出别译杂阿含经］ 〔一、念佛〕，谓念佛具足十号，大慈大悲，智慧光明，神通无量，能拔众苦。我以清净质直之心，得亲近佛，心生欢喜。以欢喜故身得快乐，以快乐故其心得定，以得定故其心平等。修念佛观，必趣涅盘，是名念佛。（十号者，一如来、二应供、三正遍知、四明行足、五善逝、六世间解无上士、七调御丈夫、八天人师、九佛、十世尊也。梵语涅盘，华言灭度。） 〔二、念法〕，谓法是如来所有功德，即十力、四无所畏等，我以清净质直之心，得亲近法，心生欢喜，以欢喜故身得快乐，得快乐故其心得定，以得定故其心平等。修念法观，必趣涅盘，是名念法。（十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。） 〔三、念僧〕，谓僧是如来弟子，得无漏法，具戒定慧，能为世间众生作良福田，应当恭敬。我以清净质直之心，得亲近僧，心生欢喜，以欢喜故身得快乐，得快乐故其心得定，以得定故其心平等。修念僧观，必趣涅盘，是名念僧。（无漏法者，谓修戒定慧之法，则不漏落生死也。） 〔四、念戒〕，谓念诸禁戒，能遮诸恶烦恼。我以清净质直之心，得亲近戒，心生欢喜，以欢喜故身得快乐，以快乐故其心得定，以得定故其心平等。修念戒想，必趣涅盘，是名念戒。 〔五、念施〕，谓念己所施，获得善利。一切世间为悭嫉所覆，我於今者，得离如是悭贪之垢，住舍心中，於一切物心无吝惜，持用布施，既布施已，我心应喜，以喜心故身得快乐，以快乐故其心得定，以得定故其心平等。修念施想，必趣涅盘，是名念施。 〔六、念天〕，谓念欲界天等，悉因往昔戒施善根，得生彼处，受天快乐。我亦见有如是戒施功德，舍命之时，必生彼天，以念天故，离於恶法，心生欢喜，心欢喜故身得快乐，得快乐故其心得定，以得定故其心平等。修念天想，必趣天道，是名念天。［出摄大乘论］ 〔一、广大意〕，谓菩萨修行，发广大心，历无数劫，而得菩提。於此时劫，常舍身命，及以恒河沙数世界满中七宝供施如来，从初至终，其心犹不满足，是名菩萨广大意。（菩萨，梵语具云菩提萨□，华言觉有情。梵语菩提，华言道。七宝者，金、银、琉璃、玻璃、砗磲、码瑙、赤真珠也。） 〔二、长时意〕，谓菩萨修行，从初发心，乃至成佛，心不放舍，常行布施持戒，历无数劫，无有厌足，是名菩萨长时意。 〔三、欢喜意〕，谓菩萨修行，常行六度之行，利益一切众生，而於自他皆生无等欢喜，是名菩萨欢喜意。（六度者，一布施、二持戒、三忍辱、四精进、五禅定、六智慧也。） 〔四、有恩德意〕，谓菩萨修行，常行六度之行，利益一切众生，虽见彼於我有大恩德，而不见自身於彼有恩，是名菩萨有恩德意。 〔五、大志意〕，谓菩萨修行，常行六度之行，其所生功德善根，以无著心回施一切众生，令彼皆得可爱果报，是名菩萨大志意。 〔六、善好意〕，谓菩萨修行，常行六度之行，所生功德善根，令一切众生平等皆得，仍复为彼回向无上菩提，是名菩萨善好意。［出华严经疏］ 〔一、为表人胜〕，谓如来三界至尊，最胜无比，故建塔以表之，令人瞻礼，而归敬也。（三界者，欲界、色界、无色界也。） 〔二、令生净信〕，谓建造佛塔，盖令一切众生，瞻仰顶礼，而生崇重正信之心也。 〔三、令标心有在〕，谓建造佛塔，盖令一切众生，心有所向，而敬慕归依也。 〔四、令供养生福〕，谓建造佛塔，盖令一切众生，至心恭敬供养，则能生诸福利也。 〔五、为报恩行毕〕，谓建造佛塔，非惟利益於己身，盖将答报四恩，而毕无边之行愿也。（四恩者，国王、父母、师友、檀越也。） 〔六、生福灭罪〕，谓建造佛塔，非惟生自己之福，灭自己之罪，盖令一切众生，凡瞻睹顶礼者，无不生一切福，灭一切罪也。愿我来世，得菩提时，若有众生，其身下劣，诸根不具，丑陋顽愚，聋盲跛□，身挛背伛，白癞癫狂；若复有余种种身病，闻我名已，一切皆得诸根具足，身分成满。［出菩萨璎珞本业经］ 〔一、闻慧〕，谓别教菩萨，於十住位中，因闻中道之理，知一切法离二边相，故名闻慧。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。二边相者，空有二边之相也。） 〔二、思慧〕，谓别教菩萨於十行位中，思惟中道之理，发生一切智慧，故名思慧。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。） 〔三、修慧〕，谓别教菩萨於十回向位中，修习中道之理，发生一切智慧，故名修慧。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔四、无相慧〕，谓别教菩萨於十地位中，证知中道之理，空无性相，发生一切智慧，故名无相慧。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔五、照寂慧〕，照即中道之用，寂即中道之体。谓别教等觉菩萨，以中道之观慧，照中道之理体，故名照寂慧。（等觉者，谓去后妙觉佛位，犹有一等，胜前诸位，得称为觉也。） 〔六、寂照慧〕，谓别教妙觉果佛之道智慧，能於中道之理，即寂而照，即照而寂，寂照不二，定慧平等，故名寂照慧。（妙觉者，谓佛自觉觉他，觉行圆满，不可思议也。）［出华严经疏］ 六成就者，即如是我闻等六事，乃诸经之通序也。佛将入灭，阿难问云：世尊灭后，诸经之首，当安何语？佛答言：当安如是我闻，一时佛在某处，为某众等。盖言佛所说法，以此六事和合，方能成就，故名六成就。（梵语阿难，华言庆喜。） 〔一、信成就〕，信即如是也。言如是者，乃诸经之法体也。大智度论云：佛法大海，唯信能入。信者言是事如是，不信者言是事不如是。谓如是之法，是佛所说，信受不疑，故名信成就。 〔二、闻成就〕，闻即我闻也。言我闻者，谓如是之法，阿难自言我曾亲从佛闻，故名闻成就。 〔三、时成就〕，时即一时也。言一时者，法王启运嘉会之时也。谓众生有缘，能感佛即现身垂应，感应道交，不失其时，故名时成就。 〔四、主成就〕，主即佛也。佛，梵语具云佛陀，华言觉。即自觉觉他，觉行圆满也。谓佛为世间、出世间说法化导之主，故名主成就。 〔五、处成就〕，处即佛说法之处也。谓或在天上，或在人间，或摩竭提国，或舍卫国等，即是其处，故名处成就。（梵语摩竭提，华言不害。以其国法无刑戮故。梵语舍卫，华言闻物，以其名闻，胜於诸国，又宝物多出此故。） 〔六、众成就〕，众即菩萨、二乘、天仙等诸大众也。谓佛说法，必有菩萨等大众云集同听，故名众成就。（菩萨，梵语具云菩提萨□，华言觉有情。二乘者，声闻乘、缘觉乘也。）［出四天王经并增一阿含经］ 六斋日者，据毗婆沙论所说，凡遇持斋之日，则过中不食。 〔一、每月初八日〕，帝释敕四天王，各治一方。至此日，四王遣辅臣，观察世间人民善恶。（帝释，梵语释提桓因，华言能天主。言帝释者，华梵双举也。四天王者，东方持国天王、南方增长天王、西方广目天王、北方多闻天王也。） 〔二、每月十四日〕，此日四天王遣太子，按行天下，伺察人民善恶。 〔三、每月十五日〕，此日四天王亲自按行天下，有慈孝父母，恭敬三宝，及尊长者，并修六度，持八戒斋者，诸天相庆，则降善福，注禄增算；如不修善持斋，唯造恶业，诸天忧戚，降以不祥，减禄除□。（六度者，一布施、二持戒、三忍辱、四精进、五禅定、六智慧也。八戒者，不杀生、不偷盗、不邪淫、不妄语、不饮酒、不坐高广大床、不著华□璎珞、不习歌舞戏乐也。斋者，过午不食也。） 〔四、每月二十三日〕，此日四天王遣辅臣观察，与初八日同。 〔五、每月二十九日〕，此日四天王遣太子观察，与十四日同。 〔六、每月三十日〕，此日四天王躬自按行观察，与十五日同。六日出时，此地厚六万八千由旬皆悉烟出，从须弥山乃至三千大千世界及八大地狱，无不烧灭，烟烬无余。人民命终及六欲诸天皆悉命终，宫殿皆空，一切无常，不得久住。（三千者，小千、中千、大千也。今言三千大千者，总别兼称也。八大地狱者，活地狱，黑绳地狱，合会地狱，叫唤地狱，大叫唤地狱，热地狱，大热地狱，阿鼻地狱也。六欲天者，四天王天，忉利天，夜摩天，兜率天，化乐天，他化自在天也。）［出起信论］ 六染心者，谓心体本净，离诸妄染，以依不觉，忽起无明，由无明熏习力故，遂有六种染心之相。 〔一、执想应染〕，谓於苦乐等境，不了虚无，妄起执著，与心相应，见、思烦恼之惑污其净心，故名执相应染，即是六□中第三执取相、第四计名字相也。（见、思者，见即分别也。谓意根对法尘，起诸邪见，故名见惑。思即思惟也，又贪染曰思。谓眼耳鼻舌身五根，贪爱色声香味触五尘，而起想著，故名思惑。六□者，智相、相续相、执取相、计名字相、起业相、业系苦相也。） 〔二、不断相应染〕，不断，即相续也。谓於苦乐等境，与心相应，数数起念，相续不断，故名不断相应染，即是六□中第二相续相也。 〔三、分别智相应染〕，谓能分别世间、出世间诸法染净，故云智也。此智分别，亦是法执，与心相应，故名分别智相应染，即是六□中第一智相也。 〔四、现色不相应染〕，现色者，谓依根本无明熏动净心，令现境界之相，虽现境界之相，而根本无明最极微细不与心王心所相应，故名不相应染，即是三细中第三现相也。（根本无明者，谓其能生见、思等惑也。心王者，即第八识也。心所者，受想行也。三细者，业相、转相、现相也。） 〔五、能见心不相应染〕，能见心者，谓根本无明动，故能令心有所见，虽令心有所见，而不与心王心所相应，故名不相应染，即是三细中第二转相也。 〔六、根本业不相应染〕，根本业者，即根本无明也。谓以无明力故，不觉心动，动即成业，虽动成业，而不与心王心所相应，故名不相应染，即是三细中第一业相也。［出首楞严经］ 根，即能生之义。谓六根能生六识，故名六根。 〔一、眼根〕，谓眼能於色境尽见诸色。瑜伽论云：能观众色。是也。 〔二、耳根〕，谓耳能听闻众声。瑜伽论云：数由此故，声至能闻。是也。 〔三、鼻根〕，谓鼻能嗅闻香气。瑜伽论云：数由此故，能嗅於香。是也。 〔四、舌根〕，谓舌能尝於食味。瑜伽论云：能尝众味，数发言论。是也。 〔五、身根〕，谓身为诸根之所依止。瑜伽论云：诸根积聚。是也。 〔六、意根〕，谓意於五尘境界，若好若恶，悉能分别也。（五尘者，色尘、声尘、香尘、味尘、触尘也。）［出楞严经］ 六根互用者，谓眼等六根更互而有其用也。如涅盘经云：如来一根，则能见色、闻声、嗅香、别味、觉触、知法。一根既尔，余根亦然。此真六根互用也。若据法华经法师功德品中所明，谓人以持经力故，得胜根用，虽未入初地，亦能一根具五根用，此相似六根互用也。若此言阿那律陀，无目而见等，为六根互用者。经云：不由前尘所起知见，明不循根，寄根明发，由是六根互相为用。是也。（明不循根者，谓真妙觉明，不循根境，即不逐缘生；不因境起，了然自觉也。寄根明发者，谓真妙觉明，不依根尘，而始显发，特寄於根尘，而显发耳。由此寄故，互相为用也。） 〔一、阿那律陀，无目而见〕，梵语阿那律陀，华言如意。谓其於过去世，以一食施辟支佛，感九十一劫受如意乐。增一阿含经云：佛在给孤独园为众说法，那律於中眠睡，佛以偈呵曰：咄咄何为睡，螺狮蚌蛤类，一睡一千年，不闻佛名字。那律闻已，达晓不眠，遂失眼根，获天眼通。观三千世界，犹如掌果。故云：无目而见。（辟支，梵语具云辟支迦罗，华言缘觉。掌果者，掌中之果也。） 〔二、跋难陀龙，无耳而听〕，梵语跋难陀，华言善欢喜。谓其能护国土，雨泽以时，瓶沙王年为一会以报之，百姓闻皆欢喜故也。以其无耳能听，故云无耳而听。（梵语瓶沙，又云频婆娑罗，华言模实，以身模充实也。） 〔三、□伽神女，非鼻闻香〕，梵语□伽，华言天堂来，河名。谓此河源自雪山顶，无热恼池流出故也。此女即主河之神，遂以为名。以其无鼻能闻，故云非鼻闻香。 〔四、□梵钵提，异舌知味〕，梵语□梵钵提，华言牛[口*司]。法华文句云：昔五百世，曾为牛王，牛若食后，常事虚[口*焦]。盖其余报未除，舌尝味时，亦事虚[口*焦]，故人称为牛[口*司]。以其异舌而能尝味，故云异舌知味。 〔五、舜若多神，无身觉触〕，梵语舜若多，华言虚空。即主空神也。纂要云：但无□相之身，亦有微妙之色。经云：如来光中，映令暂现，其质如风，以其无身，而能知触。故云：无身觉触。 〔六、摩诃迦叶，圆明了知，不因心念〕，梵语摩诃迦叶，华言大饮光。谓其修灭尽定，意根已灭，虽灭意根，而能了知一切诸法。故云：圆明了知，不因心念。（灭尽定者，受想心灭，身证此定也。）［出首楞严经］ 六根功德者，六根所具之功德也。而此功德，虽具於六根之内，而涉乎世界而成。故有一千二百之数量，所谓世为迁流，界为方位，三世四方，宛转十二，流变三叠，一十百千是也。（三世者，过去、现在、未来也。四方者，东西南北也。宛转十二者，以四方涉三世，三世涉四方，而成十二也。流变三叠，一十百千者，乃以三世迁流变易之数，而成三叠也。初从三世涉於四方，叠成十二之数，一叠也。又以此十二之数，变一为十，则叠成一百二十，二叠也。复以此一百二十之数，变十为百，则叠成一千二百，三叠也。故云流变三叠，一十百千也。）以此方世一千二百之数，而成乎六根。功德者，盖由众生六根，织妄相成，世界相涉，而所缘境量，不出三世四方故也。然此六根功德，以体具言之，则各有一千二百；以了别功用言之，则优劣全缺不同，是故眼、鼻、身三根，惟有八百功德。耳、舌、意三根，则具有一千二百也。（织妄者，根尘相织，妄有诸相也。） 〔一、眼根八百功德〕，谓众生一身方位，具前后左右四方，若以一千二百功德定其数量，则四方各具三百之数，共成一千二百。今眼根惟八百者，以眼但能见前方三百，左右各二百五十，共成八百之数也。所谓三分言功，一分无德，故知眼根惟八百功德。 〔二、耳根千二百功德〕，谓耳能周听，随彼声之动处，虽则有近有远，耳若静听，则十方无遗，故知耳根圆满一千二百功德。 〔三、鼻根八百功德〕，谓鼻能嗅闻，通出入息，息出则能取香，息入则能闻香，出入之中无能，故曰而阙中交，所谓三分言功，而缺中交一分之德，故知鼻根惟八百功德。 〔四、舌根千二百功德〕，谓舌能宣扬世间、出世间一切诸法，言说虽有限量，其理则无穷尽，此但论其言说，不论尝味，以其尝味之功劣，言说之德胜，故知舌根圆满一千二百功德。 〔五、身根八百功德〕，谓身能觉触了知逆顺苦乐之境，以其与物合时，则有知觉；与物相离，则不知觉，所谓三分言功，一分无德，故知身根惟八百功德。 〔六、意根千二百功德〕，谓意根静默，一切世间法、出世间法，无不包容，故知意根圆满一千二百功德。（世间法，即人天所修之法。出世间法，即三乘人所修之法。）谓菩萨六根圆融，通达无碍，含摄法界，如大圆镜，明照无二。由此故能承顺法门，受领无失，以此无畏，施诸无子众生，欲求女者，即得生女。经云：能令法界无子众生，欲求女者，诞生福德柔顺，众人爱敬，有相之女。是也。［出释禅波罗蜜次第法门］ 〔一、色欲〕，谓若见青黄赤白及男女等色，无智愚人，不知其患，心生贪著，是名色欲。 〔二、形貌欲〕，谓若见端容美貌，无智愚人，不知其患，心生贪著，是名形貌欲。 〔三、威仪姿态欲〕，谓若见行步轻徐，举止详缓，扬眉顿脸，含笑娇盈，无智愚人，不知其患，便生爱染，是名威仪姿态欲。 〔四、言语音声欲〕，谓若闻巧言美语，称情适意，音声清雅，歌咏赞叹，无智愚人，不知其患，便生爱著，是名言语音声欲。 〔五、细滑欲〕，谓男女身分，软细滑泽等，无智愚人，不知其患，耽染没溺，是名细滑欲。 〔六、人相欲〕，谓若男若女，必得所爱之人，互相贪染，是名人相欲。［出楞严经］ 欲即色欲。四天王以形交为欲，忉利以风为欲，夜摩以抱持为欲，兜率以执手为欲，化乐以视笑为欲，他化但以视为欲也。谓之天者，天然自然，乐胜身胜，亦名最胜，亦名光明，以其所欲不同，故名六欲天。 〔一、四天王天〕，东方持国天王，谓能护持国土，故居须弥山黄金□。南方增长天王，谓能令他善根增长，故居须弥山琉璃□。西方广目天王，谓能以净天眼，常观拥护此阎浮提，故居须弥山白银□。北方多闻天王，谓福德之名闻四方，故居须弥山水晶□。（梵语须弥，华言妙高。梵语阎浮提，华言胜金洲。） 〔二、忉利天〕，梵语忉利，华言三十三。大智度论云：昔有婆罗门，姓□尸迦，与知友三十二人，共修福德，命终皆生须弥山顶，□尸迦为天主，名帝释天，三十二人为辅臣，周围列居，而帝释独处其中。又净名疏云：昔迦叶佛灭后，有一女人，发心修塔，报为天主；有三十二人助修，报为辅臣。君臣合之，为三十三也。（梵语婆罗门，华言净行。梵语□尸迦，又云释提桓因，华言能天主。言帝释者，华梵双举也。三十二人名字，经论不载。据正法念处经所载，三十三天各有住处，谓善法堂天、山峰天、山顶天、善见城天、钵私他天、俱吒天、杂殿天、□喜园天、光明天、波利耶多天、离险岸天、谷崖岸天、摩尼藏天、旋行天、金殿天、□影天、柔软天、杂庄严天、如意天、微细行天、歌音喜乐天、威德轮天、月行天、阎摩那娑罗天、速行天、影照天、智慧行天、众分天、曼陀罗天、上行天、威德颜天、威德焰轮光天、清净天也。） 〔三、夜摩天〕，梵语夜摩，华言善时，亦名时分。谓其时时唱快乐故。以莲华开合，分其昼夜，此天依空而居。 〔四、兜率天〕，梵语兜率，华言知足。谓其於五欲境知止足故。此王依空而居。（五欲者，色欲、声欲、香欲、味欲、触欲也。） 〔五、化乐天〕，化乐天者，谓自化五尘之欲而娱乐故。此天依空而居。（五尘者，色尘、声尘、香尘、味尘、触尘也。） 〔六、他化自在天〕，他化自在天者，谓假他所化以成己乐故。此天依空而居，即魔王天也。谓欲界六天也。一四天王天，二忉利天，三夜摩天，四兜率天，五化乐天，六他化自在天。（梵语忉利，华言三十三。梵语夜摩，亦云须焰摩，华言善时分。梵语兜率，华言知足。）［出根本说一切有部毗奈耶杂事］ 〔一、身业行慈〕，谓於诸贤圣及同修梵行人处，起慈善心，以为礼敬烧香散华，种种供养；若见其病苦，随时供给，令他欢喜，是名身业行慈。（梵行，即净行也。） 〔二、语业行慈〕，谓於诸贤圣及同修梵行人处，起慈善心，以语赞叹，彰其实德；他不闻者，令他得闻；复读诵经典，昼夜精勤，令他欢喜，是名语业行慈。 〔三、意业行慈〕，谓於诸贤圣及同修梵行人处，起慈善心，不生妒害悭嫉之想，於诸众生起悲愍心，起利益心，令他欢喜，是名意业行慈。 〔四、如法利养〕，谓凡所有资生之物，乃至得少饮食，於同修梵行之人，情无彼此，悉皆共他受用，令他欢喜，是名如法利养。 〔五、受持戒法〕，谓於所受戒法，始终坚持不毁不犯，而於同修梵行之人，不生轻鄙，令他欢喜，是名受持戒法。 〔六、能生正见〕，谓於一切道法，发起正见，无有疑惑，而与同修梵行之人，共同此见，令他欢喜，是名能生正见。［出大智度论］ 法华文句云：法者，轨则也；师者，训匠也。谓师於妙法自行成就，又能以妙法训导於他，故称法师。 〔一、信力故受〕，信，信向也；受，领纳也。谓以信向之力，听闻正法，乃至一句一偈，领纳在心，故名信力故受。 〔二、念力故持〕，念，忆念也；持，执持也。谓所闻之法，由忆念之力，执持不失，故名念力故持。 〔三、看文为读〕，谓目视经卷之文，以口习宣演，故名看文为读。 〔四、不忘为诵〕，谓习读既熟，不假看文，自然成诵，无有忘失，故名不忘为诵。 〔五、宣传为说〕，宣，扬也；传，转也。谓自己所得之法，展转为他人说，故名宣传为说。 〔六、难晓须释〕，谓佛所说经教，义趣深远，卒难晓了，必须解释，方能解悟，故名难晓须释。［出大乘阿毗达磨杂集论］ 漏，即失也，落也。谓因烦恼惑业，漏落三界生死也。（三界者，欲界、色界、无色界也。） 〔一、漏自性〕，谓六根对於六尘，而起贪□痴等烦恼诸惑，由惑造业，遂招三界生死，是则惑自性业为有漏之因，是名漏自性。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔二、漏相属〕，谓有漏之法，属心、心所及眼等诸根相应而有，是名漏相属。（心、心所者，心即第六识心，心所即受想行也。） 〔三、漏所缚〕，谓有漏善法相续不断，招后世生，是名漏所缚。（有漏善法，即天人所修，五戒十善等法也。） 〔四、漏所随〕，谓如在欲界天人生死中，亦为余界诸有漏法之所随逐，是名漏所随。（余界者，即十界中修罗界、饿鬼界、畜生界、地狱界也。） 〔五、漏随顺〕，谓虽为有漏烦恼所随，然能顺於正道，决择对治，建立无漏，是名漏随顺。（无漏者，谓不漏落三界生死也。） 〔六、漏种类〕，谓阿罗汉现世惑业虽已断尽，尚余有漏五蕴之身，亦由前世烦恼所起，是名漏种类。（梵语阿罗汉，华言无学。五蕴者，色蕴、受蕴、想蕴、行蕴、识蕴也。）［出瑜伽师地论］ 谓贪□等昏烦之法，恼乱心神，名为烦恼。 〔一、贪烦恼〕，贪即贪爱。谓於五欲顺情等境，求而未获，爱而不舍，以不舍故，便起烦恼，故名贪烦恼。（五欲者，色欲、声欲、香欲、味欲、触欲也。） 〔二、□烦恼〕，谓於五欲违情等境，即起□恚忿恨，缠结记忆在心，而生烦恼，故名□烦恼。 〔二、慢烦恼〕，慢即轻慢。谓自任其能，轻凌於他，起不敬心，傲慢结缚，而生烦恼，故名慢烦恼。 〔四、无明烦恼〕，谓於一切诸法，无所明了，故曰无明；以不了故，起贪□痴等烦恼，故名无明烦恼。 〔五、疑烦恼〕，犹豫不决为疑。谓因前无明不了，即起疑惑，以乱真心，或是或非，或善或恶，展转缠结，而生烦恼，故名疑烦恼。 〔六、不正见烦恼〕，谓因前疑心不了，所见不正，以不正故，遂起邪见，含藏结缚，而生烦恼，故名不正见烦恼。［出僧祗律并翻译名义］ 〔一、僧伽黎〕，梵语僧伽黎，华言合，又云重。谓割之合成而重叠也。此衣於说法时著。 〔二、郁多罗僧〕，梵语郁多罗僧，华言上著衣。谓加於安陀会之上也。此衣於入众礼诵时著。 〔三、安陀会〕，梵语安陀会，华言中宿衣。谓於宿睡及作务时著。 〔四、漉水囊〕，会正记云：西方用白[叠*毛]，东土宜用密绢。若是生绢，小虫直过，可取熟绢为之。此护生之具，故比丘用之。（梵语比丘，华言乞士。） 〔五、钵多罗〕，梵语钵多罗，华言应器。发轸钞云：应法之器也。谓体、色、量，三者皆须与法相应。体有二，泥及铁也。色者，熏作黑赤色，或孔雀咽色，鸽色。量者，大受三斗，小受一斗半，故名应器。 〔六、尼师坛〕，梵语尼师坛，华言坐具，或云坐衣。业疏云：长四尺，广三尺。是也。［出法华经文句］ 谓法华一经，妙理玄微，人难信受。故先以瑞相警变常情，常情既变，而生渴仰，则闻法染心，妙道易阶，密有所表，故具明六瑞焉。 〔一、说法瑞〕，谓佛将说法华，先说无量义经，而为法华作序。从一法说无量义，会无量义归於一法，故无量义经为法华会多归一之序。经云：说大乘经名无量义。是也。且说法乃佛之常仪，何得为瑞？盖佛说无量义经虽竟，时众不散，待於后闻，此事奇特，与常说异，故名说法瑞。 〔二、入定瑞〕，谓佛将说法华，而欲会多归一，故先入此无量义处定。经云：入於无量义处三昧。是也。且入定亦佛之常仪，何得为瑞？盖佛虽入开定，意在合定，与常入定有异，故名入定瑞。（梵语三昧，华言正定。开定者，即无量义处定也。合定者，即法华会多归一之定也。） 〔三、雨华瑞〕，谓佛将说法华，故天雨四华，以表十住、十行、十回向、十地诸菩萨，当获成佛之因，故名雨华瑞。经云：天雨曼陀罗等四华。是也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。梵语曼□罗，华言适意，又云白华。四华者，曼□罗华、摩诃曼□罗华、曼殊沙华、摩诃曼殊沙华也。） 〔四、地动瑞〕，谓佛将说法华，故地六种震动，以表圆教十住、十行、十回向、十地、等觉、妙觉，六番破无明惑也。为无明盘，未曾侵毁，方将破坏，故先动地以表之，故名地动瑞。经云：普佛世界六种震动也。（六种震动者，一动、二起、三涌、四震、五吼、六击也。等觉者，去后妙觉佛位犹有一等，胜前诸位，得称为觉也。妙觉者，谓自觉觉他，觉行圆满，不可思议也。） 〔五、众喜瑞〕，谓大众既见雨华动地，知佛世尊必说大法，欣跃内充，以表大机当发。经云：大众得未曾有，欢喜合掌，一心观佛。是也。且喜怒人之常情，何得为瑞？盖天华悦眼，地动震心，是外瑞；心喜是内瑞，非常之喜昔虽曾有，而不为喜所动，今为喜动，而能一心观佛，故名众喜瑞。 〔六、放光瑞〕，谓佛将说法华，先放毫光，照於此土，以至他土，与常放光有异，故名放光瑞。经云：佛放眉间白毫相光，遍照东方万八千世界。是也。［出中阿含经］ 界即界分，聚即聚集。谓人之身聚集六法，各有分齐，故名六界聚。 〔一、地界聚〕，地以坚碍为性。谓人之身，有内地界，而受於生，即发、毛、爪、齿、□细皮肤、骨、肉、筋、肾、心、肝、脾、肺之类，是名地界聚。 〔二、水界聚〕，水以润湿为性。谓人之身，有内水界，而受於生，即脑髓、眼泪、汗涕、唾脓、肪血、涎痰之类，是名水界聚。 〔三、火界聚〕，火以燥热为性。谓人之身，有内火界，而受於生，即热身、暖身、烦闷身、温壮身、及能消饮食之类，是名火界聚。 〔四、风界聚〕，风以动转为性。谓人之身，有内风界，而受於生，即出息入息，及掣缩等风之类，是名风界聚。（掣缩风者，凡身动转，皆属於风故也。） 〔五、空界聚〕，空以无碍为性。谓人之身，有内空界，而受於生，即眼空、耳空、鼻空、口空、咽喉动摇，食消下过之类，是名空界聚。 〔六、识界聚〕，识以分别为性，即心识也。所谓乐识、苦识、喜识、忧识，是名识界聚。［出华严一乘教义分齐章］ 六相者，谓一真法界之体，而有六种名义之相也。然法界体同，本无异相，由法入於义，遂有六名；名虽有六，不离一体，交彻融通，一多无碍故也。 〔一、总相〕，一即具多为总。谓一法界之体，能具多种之义也。如人之身能具眼耳等诸根，而为一体，故云总相。 〔二、别相〕，多即非一为别，谓理体虽一，而有种种差别之义也。如身体虽一，而眼耳鼻舌诸根各各不同，故云别相。 〔三、同相〕，义不相违名同，谓义虽有种种差别，而同一法界缘起故也。如眼耳等诸根，虽各不同，而共一身，不相违背，故曰同相。 〔四、异相〕，多异相望为异，谓种种差别之义。虽同一体而各适其宜，不相混滥也。如眼耳等诸根，各得其用，而不杂乱，故云异相。 〔五、成相〕，一多缘起和合为成，谓种种缘起之义，共成法界总相之体也。如眼耳等诸根，共成一身之用，故云成相。 〔六、坏相〕，诸法各住本位为坏。谓诸法之义，各各自住本位，则总相不成也。如眼耳等诸根，各住自位，一体不成，故云坏相。［出大集法门经］ 〔一、眼相应想〕，谓眼根对色时，与识相应，而起想念，是名眼相应想。 〔二、耳相应想〕，谓耳根闻声时，与识相应，而起想念，是名耳相应想。 〔三、鼻相应想〕，谓鼻根闻香时，与识相应，而起想念，是名鼻相应想。 〔四、舌相应想〕，谓舌根尝味时，与识相应，而起想念，是名舌相应想。 〔五、身相应想〕，谓身根觉触时，与识相应，而起想念，是名身相应想。 〔六、意相应想〕，谓意根分别诸法之时，与识相应，而起想念，是名意相应想。［出法界次第］ 璎珞经云：神名天心，通名慧性，天然之慧，彻照无碍，故名神通。 〔一、天眼通〕，谓能见六道众生，死此生彼，苦乐之相，及见一切世间种种形色，无有障碍，是名天眼通。（六道者，天道、人道、阿修罗道、饿鬼道、畜生道、地狱道也。） 〔二、天耳通〕，谓能闻六道众生，苦、乐、忧、喜、语言，及世间种种音声，是名天耳通。 〔三、知他心通〕，谓能知六道众生心中所念之事，是名知他心通。 〔四、宿命通〕，谓能知自身一世、二世、三世乃至百千万世宿命，及所作之事；亦能知六道众生，各各宿命，及所作之事，是名宿命通。 〔五、身如意通〕，谓身能飞行，山海无碍，於此界没，从彼界出；於彼界没，从此界出；大能作小，小能作大，随意变现，是名身如意通。 〔六、漏尽通〕，漏尽通者，漏即三界见、思惑也。谓罗汉断见、思惑尽，不受三界生死，而得神通，是名漏尽通。（三界者，欲界、色界、无色界也。见、思惑者，谓意根对法尘起诸分别，曰见惑。眼耳鼻舌身五根对色声香味触五尘，起诸贪爱，曰思惑。梵语阿罗汉，华言无学。）［出华严经随疏演义钞］ 谓一名之中，有能所等，互相混滥，故须明此六种之释。复以依主等，皆有离合之意，故云六离合释。（离合意者，如依主释中，以眼与识分说为离；眼识通说为合。持业中，藏与识；有财中，金刚与人；相违中，眼与耳；带数中，五与蕴；邻近中，念与慧，其意皆与此同。） 〔一、依主释〕，谓所依为主，如言眼识，眼是所依为胜；识是能依为劣。将劣依胜，故名眼之识。如臣依主，能所相彰，是为依主释。（眼之识，若云眼即识，即属持业释也。） 〔二、持业释〕，持谓任持，业谓业用，如说第八藏识，识是本体，藏是业用，摄用归体，体能持用，藏即是识，故名藏识体，持业用是为持业释。 〔三、有财释〕，谓从他所有以得其名，如言金刚，金刚本是护法之神，因执金刚宝杵，得金刚名，又如梵语俱舍，华言藏，藏有含藏之义。以其含藏文义，犹如世之库藏，能积聚财物，故名藏。将他名以显己，是为有财释。 〔四、相违释〕，谓如说眼及耳等，体性各别，皆自为主。犹如水火，不相随顺，两别双举，故名相违释。 〔五、带数释〕，谓法上度量，以数显义也。如说五蕴，因数有五，带起本数，即名五蕴。乃至二谛等法，无不皆然。体带数量，故名带数释。（五蕴者，色蕴、受蕴、想蕴、行蕴、识蕴也。二谛者，真谛、俗谛也。） 〔六、邻近释〕，谓从邻近为名，如说四念住，本是以慧观察，身受心法，今云念者，慧即拣择照了，念即明记不忘，以念与慧其义邻近，故隐慧之名，而言四念，所谓隐己从他也。又如意与识之类皆然，故名邻近释。（四念住，即四念处。一观身不净，二观受是苦，三观心无常，四观法无我也。）［出菩萨地持经］ 六种住者，约别教位次而论也。以此六人所证之位，皆不退失，故名为住。 〔一、种性住〕，种即能生之义，性即自分不改之义。谓别教菩萨，於十住、十行位中，道种成就，无有退失，数数增进，故名种性住。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。） 〔二、解行住〕，解即解了，行即修行。谓别教菩萨於十回向位中，修习中观，为入初地之方便，故名解行住。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔三、净心住〕，谓别教菩萨，於初地断根本见惑，得出世间心，离凡夫我相障，故名净心住。（初地，即欢喜地也。根本见惑者，即三界外见惑，以界内诸惑由之而生也。凡夫我相者，谓凡夫之人，於五阴身执为我也。） 〔四、行道迹住〕，迹犹足迹。谓别教菩萨，从二地至七地，修习中观，皆断根本思惑，而有证入之迹，故名行道迹住。（二地至七地者，离垢地、发光地、焰慧地、难胜地、现前地、远行地也。） 〔五、决定住〕，谓别教菩萨，从八地、九地，已得真实之行，不还不退，故名决定住。（八地九地者，不动地、善慧地也。） 〔六、究竟住〕，谓此非圆教妙觉果佛之究竟，乃是别教第十地菩萨，学行满足，究竟不退，故名究竟住。（第十地者，法云地也。）［出大乘百法明门论］ 惑即昏迷不了之义。谓贪□等惑，与身俱生，故名俱生惑。 〔一、贪惑〕，谓於五尘顺情境上，引取无厌，昏迷不了，是名贪惑。（五尘者，色尘、声尘、香尘、味尘、触尘也。） 〔二、嗔惑〕，谓於五尘违情境上，忿怒暴起，昏迷不了，是名嗔惑。 〔三、痴惑〕，谓於一切事理之法，无所分别，颠倒妄执，起诸邪见，昏迷不了，是名痴惑。 〔四、慢惑〕，谓我能他不能，我解他不解，因此起轻慢心，凌傲於人，昏迷不了，是名慢惑。 〔五、疑惑〕，谓无正信之心，於正法中，犹豫无决，昏迷不了，是名疑惑。 〔六、觉惑〕，谓无正知正见，而於五尘之境，常起恶觉，染爱生著，昏迷不了，是名觉惑。［出大乘庄严经论］ 论云：菩萨由六度增上，得六种决定。 〔一、财成决定〕，谓菩萨由布施力，必定常得大财成就，是名财成决定。 〔二、生胜决定〕，谓菩萨由持戒力，必定常得贵胜之家，随意受生，是名生胜决定。 〔三、不退决定〕，谓菩萨由忍辱力所修善法，必定常不退失，是名不退决定。 〔四、修习决定〕，谓菩萨由精进力，常时修习善法，必定无有间息，是名修习决定。 〔五、定业决定〕，谓菩萨由禅定力，成就众生正定之业，必定永不退失，是名定业决定。 〔六、无功用决定〕，谓菩萨由智慧力，不加功行，必定自然住理，是名无功用决定。［出增一阿含经］ 〔一、小儿啼为力〕，谓小儿欲有所求，不能言语，唯事啼哭，故名小儿啼为力。 〔二、女人□为力〕，谓女人柔弱，有所争说，必依□恚而起，故名女人□为力。 〔三、沙门忍为力〕，梵语沙门，华言勤息。谓沙门常以忍辱为心，而能御诸恶境，无所□恚，故名沙门忍为力。 〔四、国王□慢为力〕，谓国王威势尊重，天下归伏，故名国王□慢为力。 〔五、罗汉专精为力〕，罗汉，梵语具云阿罗汉，华言无学。谓罗汉修行精进勇猛，心不放逸，故名罗汉专精为力。 〔六、诸佛慈悲为力〕，佛，梵语具云佛陀，华言觉。谓佛运慈悲之心，弘益一切众生，无所障碍，故名诸佛慈悲为力。［出大乘同性经并大智度论］ 相即涌没之相。涌谓涌起，没谓隐没也。以东西南北中边互而言之，故有六种焉。亦名六种震动。 〔一、东涌〕，谓於世界东方而涌也。 〔二、西没〕，谓於世界西方而没也。 〔三、南涌〕，谓於世界南方而涌也。 〔四、北没〕，谓於世界北方而没也。 〔五、中涌〕，谓於世界中间而涌也。 〔六、边没〕，谓於世界边际而没也。［出阿毗达磨俱舍论］ 谓凡调和饮食之味，各有所宜，无出此之六种。虽进修道行之人，不尚於味，然滋益色力，亦由於此，所谓身安则道隆，故有六味之须也。 〔一、淡味〕，淡，薄味也。味之淡者，是受诸味之体也。 〔二、咸味〕，咸，盐味也。其性润，能滋於肌肤，故味之调者，必以盐为首。 〔三、辛味〕，辛，辣味也。其性热，能暖腑藏之寒，故味之辣者为辛。 〔四、酸味〕，酸，酢味也。其性凉，能解诸味之毒，故味之酢者为酸。 〔五、甘味〕，甘，甜味也。其性和，能和脾胃。故味之甜者为甘。 〔六、苦味〕，苦，苦味也。其性冷，能解腑藏之热，故味之冷者为苦。［出楞伽经］ 〔一、当有因〕，谓现在六根，对於六尘所作之法为因，此因能招未来当有之果，故名当有因。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔二、相续因〕，谓因一念之心，攀缘根尘，以成善恶之业，而招未来之果。於未来果，复起善恶之业，展转无有断绝，故名相续因。 〔三、相因〕，谓以所作善恶业相为因，由因感果，无有断绝，故名相因。 〔四、作因〕，谓作胜因，已获胜报，於胜报上，更作胜因，故名作因。 〔五、显示因〕，谓一念妄想若生，必有所作善恶业相，如灯照物，显然可见，故名显示因。 〔六、待因〕，待即对也。谓妄想灭时还作，作时还灭，若相续念断，则妄想不生；以妄对不妄，故名待因。［出菩萨地持经］ 〔一、随顺巧方便〕，谓菩萨欲为众生说法，先以善巧方便，随顺教诫，令生信乐之心；然后以如来甚深法义，分别解说，令其易解易入，获大利益，是名随顺巧方便。（菩萨，梵语具云菩提萨□，华言觉有情。） 〔二、立要巧方便〕，要即誓约也。谓若有众生，来从菩萨求索田宅、饮食、钱财，种种资生之具，菩萨即与立要誓之言：汝能供养父母、沙门、婆罗门及受持禁戒，我当施与；如其不能，则不施与。彼诸众生，既闻如是要誓，即能如说修行，满所愿欲，是名立要巧方便。（梵语沙门，华言勤息。梵语婆罗门，华言净行。） 〔三、异相巧方便〕，谓菩萨既教众生供养父母、沙门、婆罗门及受持禁戒者，或有不顺其教，菩萨则现乖异□责之相，令彼有所畏惧，舍恶从善，是名异相巧方便。 〔四、逼迫巧方便〕，谓菩萨於自眷属，作是教言：若我眷属，有不供养父母，乃至犯诸禁戒者，我当断其供给，或加谪罚，或至摈斥。彼诸眷属，畏其谪罚，即修众善，断诸恶法。彼虽不乐，逼令修习，是名逼迫巧方便。 〔五、报恩巧方便〕，谓菩萨先有恩德及於众生，或施以财物，或脱诸苦难，及免诸恐怖，救疗众病，令得安乐。而众生知恩欲酬报者，菩萨则不欲其世间财利，但观其供养父母，乃至受持禁戒，是名报恩巧方便。 〔六、清净巧方便〕，谓菩萨住究竟地，生兜率天，从兜率天来生世间，或生王宫，舍上妙乐，出家学道；令诸众生，舍离高慢，及成无上菩提。又令众生坚固信乐，同求佛道，所有惑染，悉皆清净，是名清净巧方便。（究竟地，即佛地。梵语兜率，华言知足。）［出璎珞本业经］ 种性者，种别性分也。种即种子，有发生之义。性即性分，乃自分不改之义。璎珞经对别教十住、十行、十回向、十地、等觉、妙觉而论，故有六种性。然性通六位种局在因，故前之四位名种；等觉虽在因，然胜前，得称为觉，故不言种也。（局在因者，谓十住、十行、十回向、十地皆属於因位故也。） 〔一、习种性〕，谓十住菩萨研习空观，破见、思惑，故名习种性。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。） 〔二、性种性〕，谓十行菩萨虽证本性真空之理，不住於空，而能分别一切诸法，化诸众生，故名性种性。（十行者，欢喜行、饶益行、无嗔恨行、无尽行、离痴乱行、善现行、无著行、尊重行、善法行、真实行也。） 〔三、道种性〕，谓十回向菩萨因修中道妙观，通达一切佛法，故名道种性。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔四、圣种性〕，谓前诸位皆名贤位，十地菩萨由修中道妙观，破无明惑，证入圣地，故名圣种性。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔五、等觉性〕，谓望后妙觉，犹有一等，胜前诸位，得称为觉，是名等觉性。 〔六、妙觉性〕，谓自觉觉他，觉行圆满，不可思议，故名妙觉性。（自觉觉他者，谓既能觉悟自己，而又觉悟他人也。）［出摄大乘论］ 谓菩萨修习一切法门，皆须作意欣乐也。（菩萨，梵语具云菩提萨□，华言觉有情。） 〔一、广大意乐〕，谓菩萨以满恒河沙等世界七宝，奉施如来；复能持戒、忍辱、精进、禅定、智慧，乃至现世得证佛果，犹无厌足，是名广大意乐。（七宝者，金、银、琉璃、玻璃、砗磲、码瑙、赤真珠也。） 〔二、长时意乐〕，谓菩萨行於六度，乃至现世得证佛果，心常好乐，无有间息，是名长时意乐。（六度者，一布施、二持戒、三忍辱、四精进、五禅定、六智慧也。） 〔三、欢喜意乐〕，谓菩萨能以六度饶益有情，由此所作，心生欢喜，是名欢喜意乐。 〔四、荷恩意乐〕，荷，负也。谓菩萨以此六度饶益有情，不见自身於彼有恩，是名荷恩意乐。 〔五、大志意乐〕，谓菩萨即以如是六度，所集善根功德，回施一切众生，令其同得胜果，是名大志意乐。 〔六、纯善意乐〕，谓菩萨复以如是六度，所集善根功德，共诸众生回求佛果，心无间杂，是名纯善意乐。［出瑜伽师地论］ 〔一、回向戒〕，回向戒者，谓菩萨利他心大，则以持戒善利，普皆回向一切众生，同成佛果也。（菩萨，梵语具云菩提萨□，华言觉有情。） 〔二、广博戒〕，广博戒者，谓菩萨运心广大普博，虽持一戒，而能广摄一切所学诸戒也。 〔三、无罪欢喜戒〕，无罪欢喜戒者，谓菩萨远离五欲，而於诸戒无所毁犯，故得欢喜之乐也。（五欲者，色欲、声欲、香欲、味欲、触欲也。） 〔四、恒常戒〕，恒常戒者，谓菩萨於所学诸戒，虽尽形寿亦不弃舍也。 〔五、坚固戒〕，坚固戒者，谓菩萨持戒时，一切利养恭敬，及诸贪□烦恼，悉皆不能惑动而毁坏也。 〔六、尸罗庄严具相应戒〕，梵语尸罗，华言清凉。以能除破戒热恼故也。谓菩萨持戒，则能庄严一切所修善法，而具足一切诸相应戒也。（相应戒者，谓与戒法相应也。）［出菩萨地持经］ 摄即摄取，亦摄受也。谓菩萨以此六种摄诸众生，过去已摄，现在今摄，未来当摄，乃至历尘数劫，无有疲厌，故名六种摄。（劫，梵语具云劫波，华言分别时节。） 〔一、顿摄〕，顿，遽也。谓菩萨从初发心，於一切众生作父母想，随力所能，直以一切乐事饶益而摄取之，是名顿摄。（菩萨，梵语具云菩提萨□，华言觉有情。） 〔二、增上摄〕，增上犹增胜也。谓菩萨既已发心，若於父母起尊重心，种种方便劝修善法，随时供养，知恩报恩；若於妻子眷属，教修善法，令其胜进；或菩萨为王，即摄受人民，如法正化，不加非罚，以财以法，而为饶益，随其力能，教诸众生，令修善法，是名增上摄。 〔三、取摄〕，谓菩萨常以二种摄取众生，一者常以舍心，以财饶益一切众生，令其离於贫穷。二者常以慈悲心，以法饶益一切众生，拔恶邪见，教修正法，是名取摄。 〔四、久摄〕，谓菩萨摄取众生，多历时数，久久教化，乃得成熟，是名久摄。 〔五、不久摄〕，谓菩萨摄取众生，教化不久，即得成熟，是名不久摄。 〔六、后摄〕，谓菩萨於前五摄之后，摄取众生於此生内，即能成熟，是名后摄。［出阿毗达磨杂集论］ 〔一、自性散乱〕，谓五识自性，驰逐外缘，乖於静定，故名自性散乱。（五识者，眼识、耳识、鼻识、舌识、身识也。） 〔二、外散乱〕，谓正修善时，於五欲境上，其心驰散，不能寂静，故名外散乱。（五欲者，色欲、声欲、香欲、味欲、触欲也。） 〔三、内散乱〕，谓修定时，发起沉掉，及於诸尘，而生味著，退失静定，故名内散乱。（沉掉者，沉即昏沉，掉即掉举。谓动散也。） 〔四、相散乱〕，谓欲令他人信己有德，诈见修善之相，由此因缘，所修善法，渐更退失，故名相散乱。 〔五、□重散乱〕，谓修善法时，起我、我所执，及我慢等邪见，由此邪执□重力故，所修善法，永不清净，是名□重散乱。（我者，於色受想行识五阴中，计有我也。我所者，即色身及财宅眷属也。） 〔六、作意散乱〕，谓或依余乘，或依余定，作意修习，不能证悟，发起散乱，是名作意散乱。（余乘者，谓人天乘也。余定者，谓世间禅定也。）［出宗镜录］ 本，谓根本，如树之有根也。迹，犹足迹。如人依处，则有行迹，故名本迹。 〔一、理事本迹〕，谓从实相真谛之理为本，出生一切诸法，俗谛之事为迹。此迹虽名为事，乃理中所具之事，亦属於理，故名理事本迹。（真谛者，谓泯绝一切法也。俗谛者，谓建立一切法也。） 〔二、理教本迹〕，谓如上理之与事，俱不可说，皆名为本，本即理也。说理说事，皆名为迹，迹谓教也，故名理教本迹。 〔三、教行本迹〕，谓如上理事之教皆名为本。禀教修行，名之为迹，故名教行本迹。 〔四、体用本迹〕，谓如上禀教修行，契理证於法身之体为本。即法身之体，起应身之用为迹，故名体用本迹。 〔五、权实本迹〕，谓最初实得法、应二身，皆名为本。中间化度众生数数，唱生唱灭，种种权施，法应二身，皆名为迹，故名权实本迹。（最初者，得法、应二身，谓佛於过去无数劫前，最初破无明惑，证法性身而起应用也。中间者，谓过去世初成佛时，乃至于今菩提树下示成正觉之中间也。） 〔六、今已本迹〕，今即是本。谓法华经从地涌出品已后所说，久远理事乃至权实，皆名为本；已即是迹，谓法华经从安乐行品已前，及华严、鹿苑、方等、般若已说事理权实等法，皆名为迹，故名今已本迹。［出华严经随疏演义钞］ 〔一、正梦〕，正梦者，谓内心无所感动，而自形於梦也。 〔二、噩梦〕，噩梦者，谓因内心有所惊愕，而形於梦也。（噩韵会作愕。） 〔三、思梦〕，思梦者，谓因内心有所思惟，而形於梦也。 〔四、寤梦〕，寤梦者，谓因昼有所见，夜则形於梦也。 〔五、喜梦〕，喜梦者，谓因内心有所欣喜，而形於梦也。 〔六、惧梦〕，惧梦者，谓因内心有所怖惧，而形於梦也。［出瑜伽师地论］ 功德者，如来万行之因，法身之果德也。为令众生如佛修行，皆得成就无上道果，故说六种相也。 〔一、圆满〕，谓诸如来万行具足，种智圆明，於世间、出世间一切功德皆悉成就；超过声闻、缘觉、菩萨之上，故曰圆满。（菩萨，梵语具云菩提萨□，华言觉有情。） 〔二、无垢〕，谓诸如来由证常乐我净之德，而无一切烦恼污染，故曰无垢。 〔三、不动〕，谓诸如来由证大寂灭定，所有功德，一切外道魔军盗贼亲属，乃至火水风等，皆不能挠乱变坏，故曰不动。 〔四、无等〕，谓诸如来所有种种功德，广大尊胜，威力自在；一切有情，乃至菩萨，无与比者，故曰无等。 〔五、能作有情利益〕，谓诸如来成就无上功德，方便示现利他之行，度脱有情，令成圣道，故曰能作有情利益。 〔六、功能〕，谓诸如来於所作利益有情之事，无所作愿，无所取舍，而自然圆就，故曰功能。［出瑜伽师地论］ 谓决择是非议论得失，故名为论。 〔一、言论〕，谓以一切言说，决择是非，辩论得失，故名言论。 〔二、尚论〕，尚，高也，尊也。谓世间一切事理，随所尊尚，随所应闻，决择是非，辩论得失，故名尚论。 〔三、诤论〕，诤，止也。谓以言论互止其失也。或因诸欲更相侵夺而起，或因身口恶行互相讥毁而起，或因有无等见彼此执著而起，皆由未离欲界贪□痴惑，坚执缚著；更相发忿，而起斗诤，兴种种论，故名诤论。 〔四、毁谤论〕，谓人怀恨发愤，或以□恶语，或以不逊语，或以不实语等，更相毁谤，故名毁谤论。 〔五、顺正论〕，谓人随顺正法，为诸众生研究义理，决择是非，令断疑惑，故名顺正论。 〔六、教导论〕，教，即教训。导，即导引。谓决择是非，辩论得失，教导於人，令其开悟真实之智。心未定者，令心得定；心已定者，令得解脱，故名教导论。［出菩萨善戒经］ 〔一、性调伏〕，谓菩萨宿有善根种性，故能修习善法，调伏身心诸烦恼障，由是得证菩提，是名性调伏。（菩萨，梵语具云菩提萨□，华言觉有情。梵语菩提，华言道。） 〔二、众生调伏〕，谓菩萨善能调伏一切众生。若有声闻性者，令得声闻道。有缘觉性者，令得缘觉道。乃至有人天性者，令其得人天乐，是名众生调伏。（声闻道，即四谛也。缘觉道，即十二因缘也。） 〔三、行调伏〕，谓菩萨以万行调伏诸烦恼故，而能具足佛道。复为众生故，修习苦行，心无悔恨，是名行调伏。 〔四、方便调伏〕，谓菩萨以种种方便，调伏众生。如初发心者，教持禁戒，脱离生死。已发心者，教令亲近善友，受持经法，是名方便调伏。 〔五、熟调伏〕，谓菩萨为诸众生无善根者，说人天乐，令其发菩提心；有善根者，说出世法，令其增长成熟善果，是名熟调伏。 〔六、熟调伏印〕，印即法印，以法自印其心也。印有三种：一谓菩萨专念菩提，其心柔软，未能清净，名下熟调伏印。二谓菩萨虽得清净，未能具足最大寂静，名中熟调伏印。三谓菩萨修行多劫，具足清净，获大寂静，道品圆满，名上熟调伏印也。（劫，梵语具云劫波，华言分别时节。）［出显宗论］ 〔一、入息风〕，谓诸众生处胎卵位时，先於[(齐-(月-一))/肉]中，有业风起，穿身成穴，如藕根茎。复有外风渐从口鼻相续而入，名入息风。 〔二、出息风〕，谓入息风适至身内，有风续出，名出息风。 〔三、发语风〕，谓风从[(齐-(月-一))/肉]中生，流转冲喉，鼓动唇舌，由此势力，而能发声，名发语风。 〔四、除弃风〕，谓有别风，蠲内秽物，心生苦受，欲除弃之，以风引出，因此风力，令身安稳，名除弃风。 〔五、随转风〕，谓有别风，遍随身支诸毛孔转，名随转风。 〔六、动身风〕，谓身动转，皆属於风，名动身风。［出法华玄义］ 梵语阿罗汉，华言无生，又云无学。谓三界生死已尽，故名无生；无法可学，故名无学。（三界者，欲界、色界、无色界也。） 〔一、退法阿罗汉〕，谓因遇违缘，退失所得道法，即第四果退至初果，故名退法。（违缘者，涅盘经明五缘：一乐多事，二乐说世事，三乐睡眠，四乐近在家，五乐多游行，皆名违缘也。第四果，即阿罗汉。初果，即须陀洹也。） 〔二、思法阿罗汉〕，谓常自思惟所得之法，恐有退失，故名思法。 〔三、护法阿罗汉〕，谓於所证之法，心生爱乐，善加守护，故名护法。 〔四、住法阿罗汉〕，谓住於所证之法，不退不进，故名住法。 〔五、进法阿罗汉〕，谓能加功进行，至不动法，故名进法。 〔六、不动法阿罗汉〕，谓不被烦恼之所动乱，故名不动法。［出华严经疏］ 六种震动者，动、起、涌三种，是形；震、吼、击三种，是声。於形声中，各举一种，故言震动。六种中复各有三相，遂成十八种震动之相也。 〔一、动〕，动者，摇扬不安之谓。动有三相：一方独动名动，四方俱动名遍动，八方齐动名普遍动。 〔二、起〕，起者，自下渐高之谓。起有三相：一方独起名起，四方俱起名遍起，八方齐起名普遍起。 〔三、涌〕，涌者，忽然腾举之谓。涌有三相：一方独涌名涌，四方俱涌名遍涌，八方齐涌名普遍涌。 〔四、震〕，震者，隐隐出声之谓。震有三相：一方独震名震，四方俱震名遍震，八方齐震名普遍震。 〔五、吼〕，吼者，雄声猛烈之谓。吼有三相：一方独吼名吼，四方俱吼名遍吼，八方齐吼名普遍吼。 〔六、击〕，击者，砰磕发响之谓。击有三相：一方独击名击，四方俱击名遍击，八方齐击名普遍击。（砰，披萌切。磕，克合切。水激石曰砰，石相筑曰磕。）谓马祀山，尼弥□罗山，二山中间，有水，广一千二百由旬，其水生诸杂华，互相照触，日光为之生冷。（梵语尼弥□罗，华言抱持。）［旧名舍心由六，出俱舍论］ 〔一、由受心断坏故舍〕，谓心先受一切恶法，今或得戒得定，作是念言，我从今时，弃先所受，是名由受心断坏故舍。 〔二、由势力断坏故舍〕，谓由净信力故，烦恼势力自然断坏，如弓放箭，势力尽时便止，是名由势力断坏故舍。 〔三、由作业断坏故舍〕，谓如所受恶法，作诸恶业，由改悔故，后更不作，是名由作业断坏故舍。 〔四、由事物断坏故舍〕，谓所施诸物，及所施为等事，皆悉断坏无常，是名由事物断坏故舍。 〔五、由寿命断坏故舍〕，谓所依寿命，有断坏故，是名由寿命断坏故舍。 〔六、由善根断坏故舍〕，谓起加行断坏欲界一切非色善法，是名由善根断坏故舍。（非色善法者，谓非色界善法，乃欲界之善法。根断即上生色界也。）［出十住毗婆沙论］ 梵语比丘，华言乞士。谓此等比丘，於佛世时，聚集成众，作诸非威仪事，群出队入，故名六群比丘。 〔一、阐陀〕，又云阐那，即车匿。 〔二、迦留陀夷〕，车匿，又云阐释迦（无翻），是释种也。梵语迦留陀夷，华言□黑，以其颜貌□黑故也，是婆罗门种。此二人性多贪痴，不受人语，住迦尸黑山聚落，作诸非威仪事。时黑山聚落诸优婆塞来白佛言：六群比丘，於彼聚落作诸非法。佛令阿难，同六十比丘，往彼作驱出羯磨。二人知之，便出一由旬外，迎请阿难，即求忏悔。言我所作非善，从今已去，不敢复作。即同阿难还至佛所。后迦留陀夷因入婆罗门家说法，被贼打杀。（梵语婆罗门，华言净行。梵语优婆塞，华言清净士。梵语阿难，华言庆喜。梵语羯磨，华言作法。） 〔三、三文陀达多〕，又云难陀。 〔四、摩醯沙达多〕，又云跋难陀。梵语三文陀达多，摩醯沙达多（无翻），此二人是释种，性多愚痴，不受人语；住黑山聚落，作诸非威仪事。闻佛令阿难来作驱出羯磨，二人便走到於王道聚落。后三文陀达多，以猪祠庙生天。 〔五、马师〕，又云马宿。 〔六、满宿〕，马师性多愚痴，满宿性多嗔恚。此二人本是田夫，亦释种也。共议我等作田辛苦，可共出家，於佛法中衣食自然；复更筹量，就谁出家。即到舍利弗、目犍连所，求欲出家。既出家已，住鸡吒山聚落，不受人语，作诸非威仪事，於六群比丘中，最为上首。后二人因多愚痴嗔恚，堕生龙中。（梵语舍利弗，华言身子。梵语目犍连，华言采菽氏。皆佛之弟子也。）［出翻译名义］ 聚者，集也。由众生罪有重轻故，佛制诸戒，结罪不一，因随其重轻，集分六类，故云六聚也。 〔一、波罗夷〕，梵语波罗夷，华言弃。谓犯此罪者，永弃於佛法之外也。又云极恶。释义有三：一者由犯此戒，道果无分；二者不与僧中共住；三者舍此身已，当堕地狱；故名极恶。 〔二、僧伽婆尸沙〕，梵语僧伽婆尸沙，华言僧残。谓犯此罪者，如人被他所残，命虽未尽，形已残废，小有可救之理，僧为作法，除此之罪，故名僧残。 〔三、偷兰遮〕，梵语偷兰，善见律云：偷兰名大，遮是华言，谓遮障善道。此华梵兼举也。谓犯此罪者，大障善道，堕於恶趣也。（善道者，人、天也。恶趣者，饿鬼、畜生、地狱也。） 〔四、波逸提〕，梵语波逸提，华言堕。谓犯此罪者，当堕八寒八热地狱也。（八寒者，□浮陀狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱。八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。） 〔五、波罗提提舍尼〕，梵语波罗提提舍尼，华言向彼悔。僧只律云：此罪应对众发露忏悔。是也。 〔六、突吉罗〕，善见律云：梵语名突吉罗，华言恶作。谓身口所作之恶也。四分律本云：梵语名式叉迦罗尼，华言应当学。谓此戒难持易犯，常须念学，故不列罪名，但云应当学。［出阿毗达磨杂集论］ 〔一、自性义〕，谓诸佛法身，皆依真如理体而为自性，是名自性义。 〔二、因义〕，谓诸佛於无量无数劫中，修习胜果之因，是名因义。（劫，梵语具云劫波，华言分别时节。） 〔三、果义〕，谓诸佛永断一切烦恼等障，证得无上菩提之果，是名果义。（梵语菩提，华言道。） 〔四、业义〕，谓诸佛以清净身业，现大神通；清净口业，演大法义；清净意业，种种调伏方便导引，可化众生，令其出离生死，证大菩提，是名业义。 〔五、相应义〕，应，当也。谓诸佛因中能行种种难行苦行，所生十力、四无所畏等功德，而与法性之理相应，故名相应义。（十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。） 〔六、差别义〕，谓诸佛说法度诸众生，则现法、报、应三身差别之相，故名差别义。［出大涅盘经］ 〔一、自饿外道〕，谓外道修行，不羡饮食，长忍饥虚，执此苦行，以为得果之因，是名自饿外道。 〔二、投渊外道〕，谓外道修行，寒入深渊，忍受冻苦，执此苦行，以为得果之因，是名投渊外道。 〔三、赴火外道〕，谓外道修行，常热炙身，及熏鼻等，甘受热恼，执此苦行，以为得果之因，是名赴火外道。 〔四、自坐外道〕，谓外道修行，常自裸形，不拘寒暑，露地而坐，执此苦行，以为得果之因，是名自坐外道。 〔五、寂默外道〕，谓外道修行，於尸林冢间，以为住处，寂默不语，执此苦行，以为得果之因，是名寂默外道。 〔六、牛狗外道〕，谓外道修行，自谓前世从牛狗中来，即持牛狗戒，□草□污，唯望生天；执此苦行，以为得果之因，是名牛狗外道。［出华严孔目并演义钞］ 〔一、贪著心〕，引取之心为贪，谓於六尘等顺情之境，引取无厌，恋著不舍，故名贪著心。（六尘者，色尘、声尘、香尘、味尘、触尘、法尘也。） 〔二、爱著心〕，贪取之心为爱，谓於六尘等顺情之境而生爱欲，恋著不舍，故名爱著心。 〔三、□著心〕，忿怒之心为□，谓於一切违情之境，即起忿怒，不能舍去，故名□著心。 〔四、痴著心〕，迷惑之心为痴，谓於一切事理、诸法，无所明了，妄生邪见，执著不舍，故名痴著心。 〔五、欲著心〕，乐取之心为欲，谓於可爱之境，而起乐欲，恋著不舍，故名欲著心。 〔六、慢著心〕，自持轻他之心为慢，谓自持种姓高贵，有多才能，轻蔑於他，不能舍去，故名慢著心。［出大智度论］ 〔一、悭心〕，谓众生由此悭吝蔽覆於心，不能行於布施；纵行布施，亦不能以好物与人，是名悭心。 〔二、破戒心〕，谓众生由贪□痴等烦恼，蔽覆於心，行於恶行，不能坚持禁戒，是名破戒心。 〔三、□恚心〕，谓众生由□恨忿恚蔽覆於心，历事对境，常怀恼害于他，而无忍辱之行，是名□恚心。 〔四、懈怠心〕，谓众生由懈怠蔽覆於心，不能精进勤修圣道之行，是名懈怠心。 〔五、乱心〕，谓众生由散乱蔽覆於心，妨於禅定，如风中灯，虽有光明，不能照物，是名乱心。 〔六、痴心〕，谓众生由愚痴蔽覆於心，而无智慧，於一切事，皆不能知，受著邪法，不起正见，是名痴心。［出禅波罗蜜次第法门］ 谓厌下苦□障，欣上胜妙利，各有因果，依此六法修行，是名六行观。 〔一、厌苦观〕，谓思惟身中所起心数，缘於贪欲，不能出离，是为因苦。复思欲界报身，饥渴寒热，病痛刀杖等种种所逼，是为果苦。苦因、苦果，皆须厌恶也。（心数者，受、想、行也。） 〔二、厌□观〕，谓思惟欲界五尘，能起众恶，是为因□，复思此身为三十六物屎尿臭秽之所成就，是为果□。□因、□果，皆须厌恶也。（五尘者，色尘、声尘、香尘、味尘、触尘也。三十六物者，外相十二，谓发、毛、爪、齿、眵、泪、涎、唾、屎、尿、垢、汗也。身器十二，谓皮、肤、血、肉、筋、脉、骨、髓、肪、膏、脑、膜也。内含十二，谓肝、胆、肠、胃、脾、肾、心、肺、生藏、熟藏、赤痰、白痰也。） 〔三、厌障观〕，谓思惟烦恼障覆真性，不能显发，是为因障。复思此身质碍，不得自在，是为果障。因障、果障、皆须厌恶也。 〔四、忻胜观〕，谓既厌欲界下劣贪欲之苦，即忻初禅上胜禅定之乐，是为因胜。复厌欲界饥渴等苦，即忻初禅禅味之乐，是为果胜。得乐胜苦，皆须忻喜也。 〔五、忻妙观〕，谓既厌欲界贪欲五尘之乐，心乱驰动为□，即忻初禅禅定之乐，心定不动，是为因妙。复厌欲界臭秽之身为□，即忻受得初禅之身，如镜中像，虽有形色，无有质碍，是为果妙。得妙胜□，皆须忻喜也。 〔六、忻出观〕，谓既厌欲界烦恼盖障，即忻初禅心得出离，是为因出。复厌欲界之身质碍不得自在，即忻初禅获得五通之身自在无碍，是为果出。得出胜障，皆须忻喜也。（五通者，天眼通、天耳通、他心通、宿命通、神足通也。）［出菩萨璎珞本业经］ 〔一、住观〕，心会於理为住。谓别教菩萨，於十住位中，修习空观，故名住观。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。空观者，谓观一切法，性相皆空也。） 〔二、行观〕，行即进趣之义。谓别教菩萨，於十行位中，修习假观，故名行观。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。假观者，谓观一切法，无不具足也。） 〔三、向观〕，向即回因向果之义。谓别教菩萨，於十回向位中，修习中观，故名向观。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。中观者，谓观一切法非空非假，即中道也。） 〔四、地观〕，地即能生佛智，住持不动之义。谓别教菩萨，於十地位中，修习中观，能生佛智，故名地观。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔五、无相观〕，谓别教菩萨，於等觉位中，修习中观，了知惑染性相本空，故名无相观。（等觉者，谓去后妙觉佛位犹有一等，胜前诸位，得称为觉也。） 〔六、一切种智观〕，种即能生之义。谓别教妙觉、果佛，中道观成，能知一切道种差别，故名一切种智观。（妙觉佛者，谓自觉觉他，觉行圆满，不可思议也。）［出阿毗达磨发智论］ 触即触著，亦对也。 〔一、眼触生爱〕，谓眼能触，对一切世间所有青黄赤白等种种之色，贪爱不舍，是名眼触生爱。 〔二、耳触生爱〕，谓耳能触，对一切世间所有丝竹歌咏等种种之声，贪爱不舍，是名耳触生爱。 〔三、鼻触生爱〕，谓鼻能触，对一切世间所有□檀沉水等种种之香，贪爱不舍，是名鼻触生爱。 〔四、舌触生爱〕，谓舌能触，对一切世间所有珍羞美馔等种种之味，贪爱不舍，是名舌触生爱。 〔五、身触生爱〕，谓身能触，对男女身分柔软细滑及世间所有种种上妙衣服等，贪爱不舍，是名身触生爱。 〔六、意触生爱〕，谓意能触，对一切世间所有色声香味触等种种之法，贪爱不舍，是名意触生爱。［出法界次第］ 六识者，眼、耳、鼻、舌、身、意各有识也。谓依五根能见五尘，而为五识，於五尘境，而起分别，为第六识。 〔一、眼识〕，谓眼根若对色尘，即生眼识。眼识生时，但能见色，而未起分别也。 〔二、耳识〕，谓耳根若对声尘，即生耳识。耳识生时，但能闻声，而未起分别也。 〔三、鼻识〕，谓鼻根若对香尘，即生鼻识。鼻识生时，但能嗅香，而未起分别也。 〔四、舌识〕，谓舌根若对味尘，即生舌识。舌识生时，但能尝味，而未起分别也。 〔五、身识〕，谓身根若对触尘，即生身识。身识生时，但能觉触，而未起分别也。 〔六、意识〕，谓意根若对法尘，即生意识。意识生时，即能於五尘之境，分别善恶好丑也。［出菩萨璎珞本业经］ 轮有二义，一运转，二摧碾。谓佛菩萨转於法轮，则能摧碾众生惑业，故以六轮对诸位次也。 〔一、铜宝轮对十住位〕，铜似金色，不具金用。虽无铁之□垢，而犹有查滓，若炼磨攻治，则能成诸器皿，济用於世。谓十住菩萨，已断见、思之惑，如离□垢，於四十一品无明之惑未能尽断，如铜之犹有查滓。惑既分断，德亦分显，故能从体起用，随类现形，化诸众生，如器成济世。故以铜宝轮对十住位也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。四十一品者，谓十住、十行、十回向、十地、等觉，各一品也。） 〔二、银宝轮对十行位〕，银体莹洁，不受尘垢，虽经熔炼，性恒不变。谓十行菩萨，不加功力，任运分断无明之惑，显发本然清净之性，如银之莹洁，熔炼不变。故以银宝轮对十行位也。（十行者，欢喜行、饶益行、无嗔恨行、无尽行、离痴乱行、善现行、无著行、尊重行、善法行、真实行也。） 〔三、金宝轮对十回向位〕，金体贵重，济用极大，土埋火□，其色不变。谓十回向菩萨，功行加深，教化亦广，虽混众尘而不为尘垢所染，虽居五欲而不为欲火所烧。故以金宝轮对十回向位也。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。五欲者，色欲、声欲、香欲、味欲、触欲也。） 〔四、琉璃宝轮对十地位〕，梵语琉璃，华言青色。宝出须弥山，一切众宝，皆不能坏。谓十地菩萨，所证真实，不为外魔之所动坏。故以琉璃宝轮对十地位也。（梵语须弥，华言妙高。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔五、摩尼宝轮对等觉位〕，梵语摩尼，又云末尼，华言离垢。此宝光净，不为尘垢所染；若以青物裹之投水，水色即青；红黄赤白，亦复如是。谓等觉菩萨无明之惑将尽，位居十地之上，其随类现形，化用自在。故以摩尼宝轮对等觉位也。（等觉者，望后妙觉，犹有一等，胜前诸位，得称为觉也。） 〔六、水精宝轮对妙觉位〕，水精内外映彻，无物不现。谓妙觉、果佛诸惑净尽，万德圆明，常住湛然，有感则应。故以水精宝轮对妙觉位也。（妙觉者，自觉觉他，觉行圆满，不可思议也。）［出法华文句］ 道，即能通之义，谓六道生死，展转相通，故名六道。 〔一、天道〕，天，即天然，自然乐胜身胜，是名天道。 〔二、人道〕，人者，忍也。於世苦乐之境，而能安忍，是名人道。 〔三、阿修罗道〕，梵语阿修罗，华言无酒，又言无端正，又言无天。此道或居海岸，海底，或居半须弥山岩窟，宫殿严饰，怀猜忌心，常好斗战，是名阿修罗道。（无酒者，法华疏云：修罗於四天下，采华酝海为酒，鱼龙业力，其味不变，於是嗔妒，誓愿断酒，故云无酒。无端正者，修罗种类，男丑女端，故云无端正。无天者，净名疏云：此神果报最胜，邻次诸天，而非天，又无天德，故云无天。） 〔四、饿鬼道〕，谓此道或居海底，或在人间山林中，或似人形，或似兽形，不得饮食。业重者，饥火炎炎，不闻浆水之名；次者，伺求人间荡涤脓血粪秽；轻者，时薄一饱，是名饿鬼道。 〔五、畜生道〕，畜生，亦云旁生。谓此道遍在诸处，披毛戴角，鳞甲羽毛，其类非一，互相吞□，受苦无穷，是名畜生道。（旁生者，婆沙论云：形旁行旁。形旁者，谓身形横生，不正也；行旁者，谓其宿世所行之行，偏邪不正也。） 〔六、地狱道〕，谓此狱在地之下，而有镬汤剑树等苦，是名地狱道。［出华严还源观］ 此观门者，乃唐贤首国师，以华严大经之义，富博宏深，览之者，讵究其源；寻之者，罕穷其际。由是统收玄奥，囊括大宗，述此六门，令诸后学修习观法，断除诸妄，复归真源也。 〔一、显一体〕，一体即自性清净圆明之体也。盖此体性，从本以来，圆明湛寂，在尘劳而不垢，处涅盘而非净；在圣不增，居凡不减；烦恼覆之则隐，智慧了之则显。故云显一体也。 〔二、起二用〕，二用者，谓依前净体起於二用也。一者，海印森罗常住用。谓入海印三昧，照真如性，妄尽心澄，众德并现。犹如大海风息，水澄万象，齐鉴森然，交罗常住不动也。二者，法界圆明自在用。谓入华严三昧，照法界体，众德具足，万行庄严，光明照彻，圆融无碍也。（梵语三昧，华言正定。） 〔三、示三遍〕，三遍者，即依前二用，一一普周法界也。一者，一尘普周法界遍，谓尘无自性，揽真理而成立，真既无边，尘亦随尔，故一一尘中皆见法界。二者，一尘出生无尽遍，谓尘无自体，起必依真，真如既具恒沙众德，依真起用，万法繁兴，无有穷尽。三者，一尘合容空有遍，谓尘无自性即空也；幻相宛然，即有也。真空不空，妙有不有，事理该罗，容纳无碍也。 〔四、行四德〕，四德者，即依前一尘能遍之境，而修行四德也。一者，随缘妙用无方德，谓随顺机缘，起诸妙用，万别千差，神变不测也。二者，威仪住持有则德。谓行住坐卧，整肃威仪，阐扬教法，拯物导迷，堪忍住持，可轨可范也。三者，柔和质直摄生德。谓慈悲平等，调柔和顺，言行相符，质直无伪，唯以正法摄化众生也。四者，普代众生受苦德。谓诸众生，受苦无量，常怀悲悯，拯拔救济，亦复出生入死，为其说法，咸令得乐也。 〔五、入五止〕，五止者，即依前能行四德之心，而修五止也。一者，照法清净离缘止。谓观照真俗二谛之法，空有不二，清净虚廓，能缘之智既寂，而所缘之境亦亡也。二者，观人寂泊绝欲止。谓观五蕴之身，诸法本空，寂然淡泊，诸欲皆尽，无愿无求也。三者，性起繁兴法尔止。谓依体起用，名为性起；应用万差，故曰繁兴；任运常然，名法尔也。四者，定光显现无念止。谓入此止三昧中，光明炳现，内外洞彻，无思无虑也。五者，理事玄通非相止。谓真性之理，幻相之事，隐显俱融，性相双泯也。（五蕴者，色蕴、受蕴、想蕴、行蕴、识蕴也。） 〔六、起六观〕，六观者，即依前五止，而修即止之六观也。一者，摄境归心真空观。谓观世间一切诸法，唯一心造，心外更无一法可得，境本空寂，无有实体也。二者，从心现境妙有观。谓依体起用，具修万行，庄严佛土，成就报身也。三者，心境秘密圆融观。所言心者，谓无碍心，诸佛证之以成法身也。境者，谓无碍境，诸佛证之以成净土也。然如来报身，及所依净土，圆融无碍，或身中现土，土中现身，心境双融，了无迫隘也。四者，智身影现众缘观。谓智体唯一，能鉴众缘，犹如日轮照现，迥处虚空，有目之流，无不亲见也。五者，多身入一镜像观。谓以大止妙观法力加持，故得一身作多身，多身入一身，如镜现像，无有障碍也。六者，主伴互现帝网观。谓毗卢遮那自身为主，十方诸佛、菩萨为伴，或以一身为主，多身为伴，主伴互现，重重无尽，如帝网珠，光光交映，无有穷尽也。（帝网者，帝释殿前千珠宝网光。梵语毗卢遮那，华言遍一切处。）［出涅盘经］ 〔一、佛世难遇〕，谓诸佛不常出世，众生悬远难遇，而况众生不修胜因，不行众善，虽佛出世，亦不得遇。故云佛世难遇。 〔二、正法难闻〕，谓虽值佛出世，或缘有违逆，身有障难，根有愚钝，不能听受。又若佛灭后，或有说正法处，身为他人制伏，不能往听；或生邪见，虽听不能信受。故云正法难闻。 〔三、善心难生〕，谓人生世间，宿习垢重，恶缘易染，而况邪惑蔽心，生诸贪著。若不遇善知识劝教，则终不能发心，修习善行。故云善心难生。 〔四、中国难生〕，谓中华之国，圣人出生，其中仁义昭明，佛法流布，实为文物之地。若非持戒修福，不得生此。故云中国难生。 〔五、人身难得〕，谓因行五常五戒，出离四趣，方得人身。经云：得人身者，如爪上土；失人身者，如大地土。以其得少失多，故云人身难得。（五常者，仁、义、礼、智、信也。五戒者，不杀、不盗、不邪淫、不妄语、不饮酒也。四趣者，阿修罗趣、饿鬼趣、畜生趣、地狱趣也。） 〔六、诸根难具〕，谓虽得人身，或有盲聋□哑，则为残废；六根完具，是亦难得。故云诸根难具。（六根者，眼根、耳根、鼻根、舌根、身根、意根也。）［出诸经要集］ 谓人生世间，作善作恶，罪福昭然，纤毫无隐；及临终时，将感来生善恶果报，先有六验。 〔一、验生人中〕，谓若作善之人，将死之时，先从足冷至脐，脐上犹温，然后气尽者，即生人中。 〔二、验生天上〕，谓若作善之人，将死之时，头顶皆温，然后气尽者，即生天上。 〔三、验生饿鬼中〕，谓若作恶之人，从顶冷至腰，腰下犹温，然后气尽者，即生饿鬼中。 〔四、验生旁生中〕，旁生，即畜生也。谓若作恶之人，从顶冷至膝，膝下犹温，然后气尽者，即生旁生中。 〔五、验生地狱中〕，谓若作极恶之人，从顶冷至足，足底犹温，然后气尽者，即生地狱中。 〔六、验入涅盘〕，谓若罗汉圣人，入於涅盘，或心及顶，数日皆温者。是也。（梵语罗汉，华言无生。梵语涅盘，华言灭度。）兰葱者，即小蒜也。杂阿含经云：非小蒜，木葱。是也。木葱即韭也。谓如己田宅，不与人共。又如一水，人见是水，饿鬼见是猛火、脓血等物，是名共中不共变。谓如山河大地，由多人之识同所变现，名之为共变；己亦与一切同用，复名为共，是名共中共变。谓修定亦兼修慧，修慧亦兼修定，是名共修三昧。谓诸菩萨善根成熟，得增上行；但欲度脱一切众生，同诸众生共发菩提心，誓愿同成正觉，蒙佛授记，是名共发菩提心授记。谓一切结使，共相造作一切诸业，是为共无明。（结使者，谓一切烦恼，能缠缚驱使於人入於生死也。）共相者，即色身诸法和合之相也。谓此色身皆从地、水、火、风，和合为相也。谓但约苦、空、无常、无我四种行相，於身受心法上，共有名为共相。而言别者，如观身为苦时，不能观空、无常、无我；乃至观身为无我时，不能观苦、空、无常。观身既尔，观受心法行相亦然，故名共相别。谓一切诸法，彼此之相，非常非灭，本来空寂，故名共相空。共般若者，即通教也。通即通共之义，谓声闻、缘觉、菩萨三乘之人，共依此教而修证也。兴渠者，叶如蔓菁，根如萝卜，生熟皆臭如蒜。出于阗国，华夏不产，故不翻也。兴福者，谓兴造福利，事非一端。如来历劫苦行，福慧兼修，称两足尊。此之十科，自第八以前，多言修慧。至此第九，乃言修福。故修行之人，能从事於八福田，及写经造像，凡有利於物者，不惮艰辛，勉而行之，则福之所由兴也。（八福田者，谓广路、义井、建造桥梁、治平险隘、孝养父母、恭敬三宝、给事病人、救济贫穷、设无遮会也。）其心谄曲者，谓因前世邪见，心不正直，故感今生心常谄曲也。质，即质朴之义。谓阿难闻如来所说十二部经，其心质直，常依正法而住，永离虚妄邪曲之见，故名其心质直。谓诸有情，心无所主，迷惑狂乱，纵身口意，作不善业。由此恶行，所以轮回诸趣也。谓诸众生，於一切境，起贪□痴等诸烦恼惑，无有缺减，故名具分随眠。菩萨神通自在，威德无量，普令有情，离诸垢暗；如月天子，清净圆明，具大神通，有大威德，遍四天下，物无不照也。谓众生发心修行之初，必须归向依止佛法僧宝，则所修所证，有所凭据，而不惑於外道邪魔之见，此为有依行也。十住论云：一自力门，谓修六度万行等，如人陆地步行千里，其到则迟。二他力门，谓念佛等，如人水路船行千里，其到则疾。今真言中密具自他二力。又诸经中说真言行者，现世能成无上菩提。故楼阁经云：我於无量百千劫，虽行苦行，犹不得菩提。由才闻陀罗尼故，加行相应，便成正觉。是也。（六度者，一布施、二持戒、三忍辱、四精进、五禅定、六智慧也。）谓舍卫国中，多出一切珍宝，胜於余国，是名具财宝德。谓众生具足清净信心，则於一切善恶业缘受报因果，皆无所疑，此为有依行也。谓如来所演法音，称性而说，妙理具足也。谓阿难闻如来所说十二部经，心常忆念思惟，不令忘失，故名具足念心。谓众生具足惭愧之心，凡有所作，身口过非，而能内自羞耻，发露向人，悉不覆藏，此为有依行也。具足戒者，即二百五十戒也。谓波罗夷法，凡四条。（梵语波罗夷，华言极恶。）僧伽婆尸沙法，凡一十三条。（梵语僧伽婆尸沙，华言僧残。谓犯此戒，如人被他斫残，命虽未尽，形已残废故也。）不定法，凡二条。（谓比丘犯非法语，或以波罗夷法治之，或以僧伽婆尸法治之，或以波逸提法治之，故名不定也。）尼萨耆波逸提法，凡三十条。（梵语尼萨耆，华言舍。谓因财物等犯贪慢心，令舍入僧众故。梵语波逸提，华言堕。谓不舍，当堕地狱也。）波逸提法，凡九十条。波罗提提舍尼法，凡四条。（梵语波罗提提舍尼，华言向彼悔。僧只律云：此罪应对众发露，故名向彼悔。）众学戒法，凡一百条。（此等戒法，令比丘众皆学，故名众学也。）灭诤法，凡七条。（谓有诤事起，即应除灭，故名灭诤法。）此二百五十戒，是出家比丘所持，是名出家具足戒。（梵语比丘，华言乞士。）
谓菩萨持中道第一义谛戒，用中道慧，遍入诸法，无戒不备，是名具足戒。（第一义谛者，谓中道实相之理，无二无别，谛审不虚也。）谓修菩萨行，常以妙观之智，观察一切诸法，悉皆明了，通达无碍。如经所说，观於如来常乐我净，一切众生悉有佛性，乃至观法二相，所谓空不空、常无常、乐无乐、我无我、净不净之类，是名具足智慧。（常乐我净者，谓不迁不变名常，离生死苦名乐，八大自在名我，离诸惑染名净，即佛之四德也。）具足者，如大方广佛华严等经是也。谓大方广是法，佛是人，华严是譬也，以三者具足，故云具足立题。谓众生於如来一切善法，若能随顺修学，勇猛精勤，始终不懈，此为有依行也。谓如来於行、命、戒、见四者，无不具足，非诸声闻、缘觉所及。是名具足胜。（行者，六度梵行，即布施、持戒、忍辱、精进、禅定、智慧也。命者，清净正命也。戒者，大小戒品也。见者，清净正见也。）（亦名大财），典财又曰典宝藏臣，谓转轮圣王欲得七珍宝时，典藏臣举身向地，地出七宝；向水，水出七宝；向山，山出七宝；向石，石出七宝；是为典财宝。阿含经又云：居士宝，其人宿福深厚，眼能彻见地中伏藏，有主无主，皆悉见知。其有主者，为之卫护；其无主者，取供王用。是也。谓或因自欲充於口腹，或因贩卖求利，以资其生，而畜养之者，是为恶律仪。谓於五阴等法中，妄计我能养育他人，及计我从生已来，为父母养育，故名养育。谓人身中多有诸虫，若缺饮食，则虫钻刺，身亦不安。必当及时进食而调养之，故须食也。谓因嗜其肉味，以充口体，常自畜养，意图烹杀，是为恶律仪。谓此经兼为未悟入众生闻者，而能信向成种。经云：如人食少金刚，终竟不消。故地狱众生，十地顿超；而大海劫火，不能为障，是名兼为。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）六度者，布施、持戒、忍辱、精进、禅定、智慧也。谓前观心虽熟，未遑涉事。今正观稍明，旁兼利物。福德力故，倍增观心，是名兼行六度。经云：况复有人，能持是经，兼行布施等。是也。心无觉观之浑浊，名内净。谓行者欲离初禅，种种呵责觉观；觉观既灭，则心内净也。含即含藏，谓肝、胆、肠、胃、脾、肾、心、肺、生藏、熟藏、赤痰、白痰也。此就内外二境论内外二观也。谓众生诸佛及以依报名为外境；自己心法，名为内境。於此内外二境，皆以三观观之，即名内外二观也。然若论修观次第，必先观内心；若论机入不同，故须内外并列。复为显其妙义，必须内外互融，随观一境，皆能遍摄，故名不二。此之不二，不出一念，故心法妙，所以为门也。（依报者，即身所依之国土也。三观者，空观、假观、中观也。离性离相谓之空，无法不备谓之假，非空非假谓之中也。）谓诸众生，由内心乱想，外境迁流，心境相应，更互变异，所谓心随境起，境逐心生，烦恼缠绵，不能解脱，是为内外变异过失。谓菩萨形相端正，处轮王位。或有人言：此轮王位，愿舍与我，并及王身，为我臣仆。菩萨念言：我身王位，悉是无常，即便施之，乃至以身恭勤作役，心无所悔，是名内外施。谓我身不净，外亦如是，外身不净，我亦如是，一等无异，净相不可得故，是名内外空。
谓六根、六尘、六识，都无自性，故名内外空。（六识者，眼识、耳识、鼻识、舌识、身识、意识也。）谓行人当修定时，欲心忽生，或缘他身相，或自缘己身，念念染著，而起贪爱，障诸禅定，是名内外贪欲相。内即自己身心也。谓佛所制大小乘戒，人若受持，则能防护身口意业之非，成就种智菩提之果，此禁戒所以为内护也。内散乱者，谓心生高下，念念迁流不定也。
谓修定时，发起沉掉，及於诸尘，而生味著，退失静定，故名内散乱。（沉掉者，沉即昏沉，掉即掉举。谓动散也。）谓菩萨年方少盛，端正美好，始受转轮王位，七宝具足，王四天下。或有人言：我今衰老，茕独羸顿，若得王身手足血肉头目骨髓，我命存活。菩萨念言：我后必死，今当施之，以济众生，心无所悔，是名内施。（七宝者，金轮宝、白象宝、绀马宝、神珠宝、玉女宝、典财宝、主兵宝也。四天下者，东弗于逮、南阎浮提、西瞿耶尼、北郁单越也。）谓行人为入二禅，已灭内身色相，故云内无色相。又为欲界贪欲难断，故犹观外不净之相，令生厌恶，以求断除，故又云外观色。此即第二背舍，位在二禅天定。谓行人入二禅已，灭内身色相，故云内无色相。观内身色相既无，则外观色相虽多，亦无妨碍，所谓谛观一死尸至千万死尸；若观一胖胀，悉见一切胖胀，乃至坏烂剥落亦复如是。若好若丑者，谓观外诸色善业果报，故名好；恶业果报，故名丑。或时系心一处，观欲界中色，能生贪欲者，是净色，名为好；能生□恚者，是不净色，名为丑。胜知胜见者，谓观心纯熟，於好色中，心不贪爱，於丑色中，心不□恚也。盖行人为欲界烦恼难破，故於第二禅中重修第三、第四胜处，除灭欲界烦恼，令无遗余，亦令观道增进牢固，不失工力转胜也。谓行人入二禅已，灭内心色相，故云内无色相。又以观道未增，若观多色，恐难摄持，故观少色，是以自观己身不净，亦观所爱之人身亦不净。故云外观色少。若好若丑者，谓观外诸色善业果报，故名好；恶业果报，故名丑。或时系心一处，观欲界中色，能生贪欲者，是净色，名为好；能生□恚者，是不净色，名为丑。胜知胜见者，谓观心纯熟，於好色中，心不贪爱，於丑色中，心不□恚也。内，即佛法内教也。谓以持戒治破戒，以禅定治散乱，以智慧治愚痴，乃至种种染净邪正、生死涅盘对治之法，皆悉明了通达，故曰内明。（梵语涅盘，华言灭度。）谓众生虽闻正法，发起正见，实由内心正念本具。譬如洪钟，虽待人扣，声非外有，是故若欲正见开发，必须内有正念。谓行人先观自己色身相状，坏烂不净，不可爱乐，一心静定；更想皮肉脱落，但见白骨，有八色光明，故云内有色相。又为欲界贪欲难断，虽已自观内色不净，故须复以不净观於他人之色，令生厌恶，以求断除，故又云外观色。此即初背舍，位在初禅天定。（八色光明者，谓见地色如黄白净地；见水色如渊中澄清之水；见火色如烟薪清净之火；见风色如无尘清风；见青色如金精山；见黄色如□卜花；见赤色如春朝霞；见白色如珂雪也。）谓行人先观自己色身相状，坏烂不净，不可爱乐，一心静定；更想皮肉脱落，但见白骨，有八色光明，故云内有色相。观於内身色相既熟，则观外色虽多，亦无妨碍。所谓谛观一死尸至十百千万等死尸。若观一胖胀时，悉见一切胖胀，乃至坏烂青瘀剥落亦复如是。故云外观色多，若好若丑者。谓观外诸色善业果报，故名好；恶业果报，故名丑。或时系心一处，观欲界中色，能生贪欲者，是净色，名为好；能生□恚者，是不净色，名为丑。胜知胜见者，谓观心纯熟，於好色中，心不贪爱，於丑色中，心不□恚也。谓行人先观自己色身相状，坏烂不净，不可爱乐，一心静定；更想皮肉脱落，但见白骨，有八色光明，故云内有色相；又以观道未增，若观多色，恐难摄持，故观少色，是以自观己身不净，亦观所爱之人身亦不净，故云外观色少。若好若丑者，谓观外诸色善业果报，故名好；恶业果报，故名丑。或时系心一处，观欲界中色，能生贪欲者，是净色，名为好；能生□恚者，是不净色，名为丑。胜知胜见者，谓观心纯熟，於好色中，心不贪爱；於丑色中，心不□恚也。（八色光明者，谓见地色如黄白净地；见水色如渊中澄清之水；见火色如无烟薪清净之火；见风色如无尘清风；见青色如金精山；见黄色如□卜华；见赤色如春朝霞；见白色如珂雪也。）内即内身，谓三十六种不净充满，九孔常流，净相不可得故，是名内空。（三十六种者，毛、发、爪、齿、眵、泪、涎、唾、屎、尿、垢、汗、皮、肤、血、肉、筋、脉、骨、髓、肪、膏、脑、膜、肝、胆、肠、胃、脾、肾、心、肺、生藏、熟藏、赤痰、白痰也。九孔者，两眼、两耳、两鼻、口、大便、小便也。）
谓内之眼耳鼻舌身意六根，皆无自性，故名内空。谓众生之身，因无明爱业等缘，出生阴界入法，是名内缘。（无明者，无所明了也。爱者，於五阴之境而起贪爱以为惑也。业者，由心不了，遂动身口而作，以为业也。阴即五阴，谓色阴、受阴、想阴、行阴、识阴也。界即十八界，谓眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。入即十二入，谓眼入、耳入、鼻入、舌入、身入、意入、色入、声入、香入、味入、触入、法入也。）内色者，谓眼识乃至意识，是名内色。又眼耳鼻舌身意名内色，以其属内身故。谓身见、边见等诸烦恼，於内心不了而起执著，故名内著烦恼。（身见者，谓众生妄执色受想行识之五阴为自身也。边见者，妄於身见中，或执为断，或执为常，各执一边，名边见也。）内证甚深者，谓如来所证所得一切智慧甚深无量，其智慧门难解难入，不可思议也。谓修行求离欲界之人，虽不著於色等外尘之境，而内心所起习气，相续不舍，故名内门烦恼现行。（习气者，烦恼余习气分也。）谓此饿鬼，咽或如针，口或如炬，其腹宽大。由此因缘，纵得饮食，不能□饮。如是等鬼，由内障碍饮食，是名内障。谓无常苦空之观，是佛法之初门，能令□离三界。比丘住於冢间，常见死尸，臭烂狼籍，火烧鸟啄，则无常不净之想，易得成就，是故冢间坐为头□行也。（无常者，谓五阴之身，终归坏灭也。苦者，谓由此身而受生死逼迫等苦也。空者，谓此身由四大假合而成，毕竟不有也。）冤习因者，谓冤习交嫌，发於[行@(午/止)]恨，如阴毒人，心怀毒恶，此业所感，故有投掷击射等报也。谓於一切众生，无冤无亲，起慈悲心。无彼我相，平等救度，当以此心，普为忏悔也。经云：有一商主，将诸商人，赍持重宝，经过险路，遇诸冤贼，乃至其中一人作是唱言：诸善男子，勿得恐怖，汝当一心称观世音菩萨名号。众商人一称其名故，即得解脱。盖冤本夺命，贼本求财，今冤为贼，必财命两图。由菩萨力，故得解脱。如应验传云：僧慧达於晋隆安二年，北陇上掘甘草，于时罴饿捕人食之。达为罴人所获，闭在栅中，择肥者先食。达即一心称名诵经，余人已尽，唯达并一小儿，准拟明日命尽，达竟夜称诵不辍。向晓罴来取之，忽见一虎，从草跳出咆吼，罴人惊走，虎因啮栅，作一穴而去，达将小儿，走窜得免。谓此外道，以八万劫前之事，冥然不知之处，昧为自性，故云冥初自性。冥加者，谓佛以意业神力，加被菩萨，增其智慧，於大众中为人演说，令无所畏。隐密难见，故曰冥加。冥即冥密，显即显现。谓观世音真身被物，冥作利益，以众生不见不知，称之为冥；普门应身，对机说法，显作利益，以众生有见有知，称之为显。故以冥显次药珠而明之也。冬至，则一阳初生，履长之始。是日持斋修道，即能致福也。谓别教菩萨，从八地、九地，已得真实之行，不还不退，故名决定住。（八地九地者，不动地、善慧地也。）谓其久习小乘之法，故今闻小乘教而得证果，既证小果之后，再不进求大乘之法，是名决定声闻。
谓久习小乘，积劫功圆而证得小果，是名决定声闻。谓人一念之心，於所缘境法，既能分别，则审知善恶，决定不谬，是名决定心。谓意既决定，乃有所作，是名决定思。决疑者，决剖一切众生之疑难也。谓凡有一切来难问者，菩萨悉能如法剖决而答，故於众中说法得无所畏也。谓如人凿井得水，复理水事，以冷相分多，冷想即生，故梦於水，是则冷气多而见水也。谓菩萨住是三昧，於诸三昧，光明清净，诸烦恼垢，皆不可得，是名净光三昧。谓其地纯以金刚所成，众宝间错，种种庄严，皆悉殊胜，即华藏世界，西方安养等世界也；以其无有四趣五浊等秽恶，是名净土。（四趣者，修罗趣、饿鬼趣、畜生趣、地狱趣也。五浊者，劫浊、见浊、烦恼浊、众生浊、命浊也。）谓声闻、缘觉断诸烦恼，获大神通，变化自在，清净无染，是名净天。
谓二乘之人，因修空观，断见、思惑净尽，是名净天。（二乘者，声闻乘、缘觉乘也。见、思惑者，谓意根对法尘起诸分别，名见惑；眼等五根对色等五尘起诸贪爱，名思惑也。）此第六重世界，依金刚宫殿海住，其形四方。六佛刹微尘数世界围绕，佛号普光自在幢。谓菩萨住是三昧，则能於诸三昧中，开诸功德华；以自在庄严，如树华开敷，树自严饰；是名净妙华三昧。净者，离垢无染之谓也。无诸惑染，湛然清净，如大圆镜，了无纤翳，故名净德。谓别教菩萨，於初地断根本见惑，得出世间心，离凡夫我相障，故名净心住。（初地，即欢喜地也。根本见惑者，即三界外见惑，以界内诸惑由之而生也。凡夫我相者，谓凡夫之人，於五阴身执为我也。）谓菩萨既能解了十二部经，依而行之，则能离诸惑染，超过一切解行，心得清净，故名净心大。净念即根大也。谓大势至菩萨等，往昔劫中，於超日月光佛所，修念佛三昧，收摄六根，定心念佛，由是不假方便，自得心开，悟入圆通。故云我无选择，都摄六根，净念相继，得三摩地，斯为第一。（从乌刍瑟摩至势至，是於七大悟入圆通。）谓修菩萨行，当须身心清净，受持禁戒，专为成就佛果菩提。如经所说，清净持戒，而不为戒，不为利养，乃至不为声闻、辟支佛，唯为最上第一义故，护持禁戒，是名净戒具足。（梵语菩提，华言道。辟支，梵语具云辟支迦罗，华言缘觉。）谓布施时，不求世间名誉福利等报，但为出世善根及资助涅盘之因，以清净心而行布施，故名净施。（梵语涅盘，华言灭度。）谓菩萨住是三昧，则能明了诸法无有障碍，是名净明三昧。谓佛菩萨於声闻、缘觉所得无碍之智，以能障中道之理，不能显发，故名智慧障；今佛菩萨断此之障，则中道之理自然显现，是为净智慧障真实义。净智者，即清净智慧也。谓以此智慧，照了诸法皆空，即得内心寂静。由寂静故，见真实理，是名净智见作意。谓菩萨住是三昧，则能离诸烦恼之垢，而智慧之灯清净明发，是名净灯三昧。谓声闻、缘觉以无漏道破诸烦恼结业，得无碍智，是为净烦恼障真实义。谓菩萨住是三昧，则能清净具足庄严三十二相，又能如法观於诸法总、别之相，亦能观诸法无相清净，是名净相三昧，（三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。总相者，诸法和合为一相也。别相者，诸法种种差别也。）净，即缘於净相也。谓行人於第二背舍后，除弃外色不净之相，但於定中练习八色光明，清净皎洁，犹如妙宝之色。故云净背舍。心既明净，乐渐增长，遍满身中，悉皆怡悦，故又云身作证。此即第三背舍，位在三禅天定。谓清净美妙之色，能生贪欲，损坏道业，故修道之人，宜当远离也。净者，即是如来常住之身，非杂食身，非烦恼身，非血肉身，非是筋骨缠缚之身；不净者，二乘为无明之惑所覆，但观世间一切诸色皆为不净，不了如来常住之净，是为不净颠倒。
净即如来常住之身，非杂食身，非烦恼身，非血肉身，非是筋骨缠□之身。二乘为无明所覆，但观世间一切诸色皆为不净，不了如来常住法身之净，是名不净颠倒。（已上四计，是小乘四倒。）净者，心无所依，不起妄想分别之垢也。谓修行之人，虽修前还，而真明犹未能发，即当舍还修净，净心成就，即发三乘圣道，故以净为门也。（三乘者，声闻乘、缘觉乘、菩萨乘也。）第一子，梵语名悉达多，华言顿吉。以其生时诸吉祥瑞顿出现故，即释迦牟尼佛也。第二子，梵语名难陀，华言善欢喜。从初慕道，为名欢喜中胜，故云善欢喜。谓法将灭时，教道不明，以伪乱真，以邪混正，是非不明，凡圣无别。故自凡夫之僧至阿罗汉，一概被人轻贱毁辱，既辱其徒，何有其教，是为法没时之秽行也。（梵语阿罗汉，华言无学。）谓世间凡夫之人，不了五阴等法皆空，於中妄计我身，强立主宰，造作诸业，流转生死，无有休息，是为凡夫妄计我。（五阴者，色阴、受阴、想阴、行阴、识阴也。）观自在仪轨等经，皆说行人欲求所愿成就时，用四种物，一者弓箭及数珠、袈裟等，二者雌黄等种种药物，三者河岸上土作狮子、孔雀等禽兽之形，四者或塑画雕刻佛、菩萨、明王等像，置于坛中，如法诵咒，若得火焰出时，或手执，或涂身等，即得飞腾虚空，游诸世界，供养诸佛，随心所乐，悉皆成就，不可思议也。谓凡夫之人，不能觉了，因眼见色，生贪爱心，为爱造业，随业受报，轮回生死，相续不断，是名凡种。谓如来为诸菩萨说出世间无为之法，名为出世语。谓佛、菩萨之智也。由佛、菩萨观察一切诸法寂静之相，不生不灭，得如来地，超出声闻、缘觉之智，是名出世间上上智。谓圣人已得无量胜妙功德，圆满无上菩提，显示一切总持法门，而能超过二乘及诸菩萨，是名出世间上上藏。（总持者，谓持善不失，持恶不生也。二乘者，声闻乘、缘觉乘也。）谓菩萨但为利益一切有情，起平等大悲之心，安忍种种苦乐逆顺之境，而不见诸法生灭之相，是为出世间忍。谓诸菩萨，但为利他，不为自利，示现种种善巧方便，此之方便，依无所得，无所执著，是名出世间方便。谓声闻、缘觉之智也。声闻、缘觉以一切智，修四谛行，而能出离世间，是名出世间智。（一切智者，谓一切诸法皆能了达也。四谛者，苦谛、集谛、灭谛、道谛也。）谓菩萨为诸有情宣说、开示三解脱门等一切圣法，依此而修，即得出离世间，故名出世间法施。（三解脱门者，一空解脱门、二无相解脱门、三无作解脱门也。）谓诸菩萨勇猛精进，於诸众生其心平等，除灭一切烦恼业苦。如是精进，无漏无取，无所依止，是名出世间精进。谓诸菩萨，精勤修习菩提道时，随力听闻，为他演说三乘正法，而於其中，心如虚空，平等寂灭，离诸名相，如是般若，无取无著，是名出世间般若。（三乘者，声闻乘、缘觉乘、菩萨乘也。）谓佛是一切众生慈父，能令众生悟明自心，出离苦趣。众生历劫供养，不能报其恩德万一，而况出其身血；若行此事，是为逆罪。兴起行经云：提婆达多推出掷佛，山神接之，迸一小石，伤佛足指，即有血出，以此因缘后堕地狱。（梵语提婆达多，华言天热。）
佛是一切众生慈父，能令众生悟明自心，出离苦趣，众生当历劫供养，以报其恩，况复出其身血。如兴起行经云：提婆达兜举石掷佛，迸石小片伤佛足指，即破出血，后堕地狱。是也。（劫，梵语具云劫波，华言分别时节。梵语提婆达兜，亦云提婆达多，华言天热。以其生时，人天等众心皆惊热故也。）谓第八不动地、第九善慧地、第十法云地三位菩萨，於般若波罗蜜中，得方便力故，亦不著般若波罗蜜，灭一切烦恼，见一切十方诸佛，得无生法忍，出离三界，到萨婆若，是名出到菩提。（无生法忍者，谓忍可一切诸法性相本空，毕竟无生也。三界者，欲界、色界、无色界也。梵语萨婆若，华言一切智。）此第九重世界，依恒出一切妙音声庄严云摩尼王海住，其状犹如梵天身形。九佛刹微尘数世界围绕，佛号清净月光相无能摧伏。出家乐者，谓世间之人，多诸业惑烦恼。出家达道，永断是苦也。［出天台四教仪集注］ 〔一、十戒〕，谓一不杀、二不盗、三不淫、四不妄语、五不饮酒、六不坐高广大床、七不著花□衣、八不观听歌舞、九手不捉金银财宝、十不过中食。此十戒是初出家沙弥所持，是为出家十戒。（梵语沙弥，华言息慈。息世染之情，慈济群生也。） 〔二、具足戒〕，具足戒者，即二百五十戒也。谓波罗夷法，凡四条。（梵语波罗夷，华言极恶。）僧伽婆尸沙法，凡一十三条。（梵语僧伽婆尸沙，华言僧残。谓犯此戒，如人被他斫残，命虽未尽，形已残废故也。）不定法，凡二条。（谓比丘犯非法语，或以波罗夷法治之，或以僧伽婆尸法治之，或以波逸提法治之，故名不定也。）尼萨耆波逸提法，凡三十条。（梵语尼萨耆，华言舍。谓因财物等犯贪慢心，令舍入僧众故。梵语波逸提，华言堕。谓不舍，当堕地狱也。）波逸提法，凡九十条。波罗提提舍尼法，凡四条。（梵语波罗提提舍尼，华言向彼悔。僧只律云：此罪应对众发露，故名向彼悔。）众学戒法，凡一百条。（此等戒法，令比丘众皆学，故名众学也。）灭诤法，凡七条。（谓有诤事起，即应除灭，故名灭诤法。）此二百五十戒，是出家比丘所持，是名出家具足戒。（梵语比丘，华言乞士。）［出普曜经］ 出家四愿者，谓释迦如来初欲出家，发此四誓愿度脱众生也。（梵语释迦，华言能仁。） 〔一、愿济众生困厄〕，谓我设成正觉，得一切智时，众生困厄，被诸恼患，吾当济脱令断恩爱也。 〔二、愿除众生惑障〕，谓众生没在生死苦海，无明暗蔽，悉无所知，我当为其显示如清净眼，内外无障，令其出离也。 〔三、愿断众生邪见〕，谓众生在世，我慢自大，尊己贱彼，心存邪见，不慕圣道。我当开化，令入正真也。 〔四、愿度众生苦轮〕，谓众生处於生死之苦，轮转无际，灭智慧根，不能自济。我当为其说法，令得度脱也。出家殊胜者，谓人听闻佛经，厌恶尘俗。以是功德，即出家学道。复能以所闻之法，传化於人，为世导师也。谓太子年至十九时，出游四门，见老病死之相，厌世无常，心思出家。往白父王，愿听出家。父王不许，於二月七日，身放光明，照四天王宫，乃至净居天宫。诸天见已，到太子所，头面礼足，白言无量劫来，所修行愿，今正成熟之时。太子遂於后夜，乘马逾城至跋伽仙人苦行林中，剃除须发，是名出家相。（四天王者，东方持国天王、南方增长天王、西方广目天王、北方多闻天王。净居天，即色界天也。）出家阿□黎者，即比丘剃度之师也。谓出家者，必须依师而得剃度。律云：所依得出家者。是也。（梵语比丘，华言乞士。）谓入息风适至身内，有风续出，名出息风。菩萨出现於世，以智慧力，开示善法，化导有情，咸登正觉；如日行空，以大光明，普照一切飞潜蠢动，咸遂其生也。出生义者，谓如来正教，义理深长，展转出生，而无尽也。此第八重世界，依种种宝色莲华座虚空海住，其状犹如因陀罗网。八佛刹微尘数世界围绕，佛号广大名称智海幢。（因陀罗网，即天帝网也。）谓第八识为染净之本，遇缘熏习，则能出生世间、出世间，有情无情等法，故名出生藏。出禅奋迅者，从灭受想定起，还入非有想非无想定；从非有想非无想定起，还入无所有处定。如是识处、空处、四禅、三禅、二禅、初禅，乃至出散心中，是为奋迅出也。谓人没於生死之河，而能随顺涅盘之法，欲求出离；如人既没，思欲得济，故先观看方向，故名出观。谓菩萨住是三昧，能令一切三昧出生增长；譬犹时雨之降，而草木皆生，是名出诸法三昧。击者，砰磕发响之谓。击有三相：一方独击名击，四方俱击名遍击，八方齐击名普遍击。（砰，披萌切。磕，克合切。水激石曰砰，石相筑曰磕。）谓由慈心愍诸物，故无害他念，即刀不能伤也。谓修菩萨行者，但为利益众生，常怀慈忍之心，於一切横逆之境，了知自身体性空寂，悉无所畏，是以□恚利刀，所不能割也。谓人寿减至一十岁时，诸人各起斗诤，手执草木，即成刀仗；由此器仗，互相残害。以是因缘，世间人民，刀兵死者，其数无量，是名刀兵灾。谓一切瓜果等物，先当以刀去其皮核，然后食之，是名刀净。律云：以刀损坏。是也。谓薄拘罗被鱼吞之，其鱼亦遭捕入市，遇父买归，将剖鱼腹，拘罗尚活，告父安庠，无致伤儿，父既见子，喜抱而出，即无损伤也。谓刀杖弓箭，是杀害众生之器，故不应施与人也。经云：若复有人，临当被害，称观世音菩萨名者，彼所执刀杖，寻段段坏，而得解脱。如应验传云：晋太元中，彭城有一人，被枉问为贼。临刑，将旧所供养观音金像，带在髻中。后伏法刀下，但闻金声，刀即三折，头终不伤。解髻看像，像有三痕，由是得脱。刀途即饿鬼道也。谓其处受苦众生常受刀杖驱逼等苦，故四解脱经称为刀途，盖由众生无惠施心，常怀悭贪，致感斯报。故云刀途对悭贪。谓於不相应行中，假无记法，立诸分位，由此诸法不属善恶，不与心相应，不与色相应，无所记别，故名分位无记。谓眼等诸识，各随自类转变。如眼识乃至身识，皆从第八种子识而生；对於色等诸尘，名等流果。若第六识从种子识而生起诸分别，亦名等流果。而识与尘分位各同，故名分位等流。（种子识即藏识也。等流果者，谓眼识与色尘乃至身识与触尘各为等流，而识与尘皆名果也。第六识即意识也。）谓定、慧二分，随修一分也。或修定不修慧，或修慧不修定，是名分修三昧。（梵语三昧，华言调直定，亦名正定、正受。）谓菩萨仁慈，好行惠施，若得美妙饮食，分与众生，然后乃食。复念身中八万尸虫，依我身住，愿令普得充满。於凡所受之物，悉亦如是，是名分减施。（菩萨，梵语具云菩提萨□，华言觉有情。）分别者，即第六识也。此识能分别善恶，有漏、无漏，色心诸法。以眼等五根虽能取境，然皆依此识而有分别也。是知五根境之好恶由分别而生，第七识之染净由分别而知，第八识之相分由分别而显，故分别依为眼等八种识之缘也。分别净华者，谓二果斯陀含，三果阿那含，修无漏行，断除思惑，於真空理善能分别，则内慧清净，道果自成也。（梵语斯陀含，华言一来。梵语阿那含，华言不来。思惑者，谓眼耳鼻舌身五根，对色声香味触五尘，起诸贪爱也。）谓於计我、法中，分别我能行善、行恶等事，而起执著，是名分别我执。谓人不信正法，於诸邪见而起分别，妄生种种执著，相续不舍，故名分别所起烦恼现行。谓能分别世间、出世间诸法染净，故云智也。此智分别，亦是法执，与心相应，故名分别智相应染，即是六□中第一智相也。谓於邪教及邪师所说之法，分别计度，执为实法，故名分别法执。谓分别果报而答也。如梵志问佛云：人作身口意业，受何果报？佛答言：若作苦业，即受苦报；若作乐业，即受乐报；若作不苦不乐业，即受不苦不乐报，是名分别答。（梵语梵志，华言净裔。）分别识，即第六意识，谓於显识中分别五尘好恶等相，故名分别识。（五尘者，色尘、声尘、香尘、味尘、触尘也。）
分别识者，谓於六尘等种种诸境而起分别也。此言由第七末那识，传送第六意识，能起分别，故名分别识也。（六尘者，色尘、声尘、香尘、味尘、触尘、法尘也。梵语末那，华言意，谓能分别思量也。）谓菩萨住是三昧，则能分别诸法善、不善，有漏、无漏，有为、无为等相，是名分别诸法三昧，（有漏者，谓因烦恼惑业，漏落三界生死也。有为者，世间法也。无为者，出世间法也。）谓菩萨住是三昧，则能分别一切诸法语言文句，为众生演说，词无滞碍，是名分别诸法句三昧。谓得此陀罗尼者，於一切众生，一切诸法，分别不错，是名分别陀罗尼。分即支分，圆即全身。谓支分不碍全身，全身不碍支分。故遮那一一身分，手足眼耳，乃至一毛，皆有舍那全身。经云：佛身一切相，悉现无量佛，是为分圆无碍。谓如来法音，於诸事法如理分析，无不明了也。分即分限，段即形段。谓六道众生，随其业力所感果报身，则有长有短；命则有寿有夭，而皆流转生死，故名分段生死。（六道者，天道、人道、修罗道、饿鬼道、畜生道、地狱道也。）
分即分限，段即形段。谓三界果报，寿有长短分限，身有大小形段，皆不免於生死，是为分段生死。（三界者，欲界、色界、无色界也。）分即分限，段即形段。谓三界内六道众生所受之身，支形分段，长短巨细，各各不同，是名分段身。（三界者，欲界、色界、无色界也。六道者，天道、人道、阿修罗道、饿鬼道、畜生道、地狱道也。）谓无明之惑，有四十一品，至此破一品无明，证一分中道，是为分证即佛。此十住、十行、十回向、十地等觉位也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向，不坏回向，等一切佛回向，至一切处回向，无尽功德藏回向，随顺平等善根回向，随顺等观一切众生回向，真如相回向，无碍解脱回向，法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。等觉者，去后妙觉佛位，犹有一等，胜前诸位，得称觉也。）梵语分陀利，华言白莲华。谓如来契经，裁断众义，了别是非，去恶留善，犹匠绳墨，治彼众材，□邪归正，去曲留直也。此日，四天王太子下降，按行人间，比校善恶。若念定光佛名号，则灭一切罪，增一切福。（四天王者，东方持国天王、南方增长天王、西方广目天王、北方多闻天王也。）谓初下匙时，心须想念：愿我此生，所有身口意一切恶业，悉令断尽。此日，摩醯首罗天王下降，按临人间，观察善恶。若念药师琉璃光佛名号，则灭一切罪，增一切福。（梵语摩醯首罗，华言大自在。）初善者，序分居初，故名初善。如经序品，为序分是也。谓菩萨於前行向中，功德具足，至於初地，即得证入法界；乃了三德圆融，三身自在，是名初地入法界也。（三德者，法身德、般若德、解脱德也。三身者，法身、报身、应身也。）梵语须陀洹，华言入流，又云预流。为菩萨入初干慧地时，断惑证理，即是证佛所证，故云生如来家。因借声闻初果以区别之，故云是须陀洹果。初果者，谓此人断三界见惑尽，预入圣道法流，即证此果也。（三界者，欲界、色界、无色界也。见惑者，谓意根对法尘而起分别也。）初果即须陀洹也。谓断三结之惑，而得此果。超四恶趣，於人天中七返受生，方断诸苦，入於涅盘，过八万劫，当得无上正等菩提，是名初果回心。（梵语须陀洹，华言预流，谓出凡流而预圣流也。三结者，身见、戒取、疑，即三界见惑也。四恶趣者，修罗趣、饿鬼趣、畜生趣、地狱趣也。七返者，天上人间，共七番也。梵语涅盘，华言灭度。）初果，即须陀洹所证之果也。谓此人修学将入初果，虽未至本位，而已向於此果也。（梵语须陀洹，华言预流。）谓十月满足，头向产门，流血淋漓，腥秽狼籍，故名初生不净。初禅天二变化者，一者能於初禅天中变化，二者能於欲界变化也。谓人於欲界中修习禅定之时，忽觉身心凝然，运运而动，如云如影；又觉遍身毛孔气息，悉皆出入，入无积聚，出无分散，是名初禅天定。谓於欲界修习禅定之时，忽觉身心凝然，运运而动，如云如影，感报而生色界初禅天，此识即依化生之身而住，是为初禅天识住。谓人修禅定，离欲界恶不善法，有觉有观，离生喜乐，定观均齐，其心次第而入，无有杂念间隔也。（有觉有观者，初心在缘曰觉，细心分别禅味曰观，即是初禅之定相。离生喜乐者，庆悦之心名为喜，恬淡之心名为乐；初禅既离欲界恶不善法，故生此喜乐也。定观均齐者，观即是慧，所谓定慧平等也。）谓如来始从古释迦佛至尸弃佛，值七万五千佛，名初阿僧只。（大论云：释迦文佛先世作瓦师，名大光明。尔时有佛，名释迦文，到瓦师舍寄宿；瓦师以草座、灯明、石蜜浆三事奉佛。发愿云：我於当来作佛，如今佛名无异。故今作佛，亦号释迦文也。梵语尸弃，又云式弃，华言火。）梵语删□夜，华言正胜，字也。梵语毗罗胝，华言不作，因母之名而为名也。其人起邪见，谓道不须求，经生死劫数，苦尽自然而得。又云八万劫满，自然得道也。（劫，梵语具云劫波，华言分别时节。）谓人能尚义轻生，决志判命；或为法舍身，济彼饥苦；或为忠臣，以死徇节，是为难也。利者，利益。谓凡有益於我者，皆名为利。要览云：得可意事曰利。是也。菩萨随得利养受用资具，悉能与众共之，若贵若贱，等无有异；譬如大火光明，普照一切，无分彼此也。利义者，谓金刚之利，能碎坏万物。以喻般若之用，能断惑著，照五蕴空，度诸苦厄，此即观照般若也。（五蕴者，色蕴、受蕴、想蕴、行蕴、识蕴也。）大宝楼阁等经，皆说若有众生，得见持咒人身者，或闻语音者，或影中过者，尽灭十恶五逆之罪，来世生诸佛国。又无垢净光等经，皆说若人广造恶业，死堕三涂，得持咒人，称亡人名字，专心诵尊胜随求等咒，亡者即离恶趣，生於天上也。（十恶者，一杀生、二偷盗、三邪淫、四妄语、五两舌、六恶口、七绮语、八贪欲、九□恚、十邪见也。五逆者，弑父、弑母、弑阿罗汉、破和合僧、出佛身血也。三涂者，刀涂、血涂、火涂也。）谓佛在世，当机之众，闻法悟道，获大利益，是名利今。谓如来说法，利益今世后世一切众生也。经云：我等诸佛，护持此法，令未来世一切菩萨，皆悉得闻，获大利益。是也。谓能以己所受之法，展转为人演说，令其修习，断惑证果，是名利他。谓佛灭后，一切众生，亦得闻经受法，修行悟道，获大利益，是名利后。谓乐著世间种种金银珍宝等财利，而不知此物，本是虚幻；凡夫不了，而起贪著，是名利妄想。婆沙论云：由彼依法随法起行，谓此一类行人，从来性多利故，不信他言，但自披阅教典，而得悟道，故名随法行。谓菩萨於一切时，修习圣道，利益一切众生，以种种法而化导之，咸使断灭恶因，成就善果；虽历尘劫，心不疲倦，是名利益众生精进。谓如来说法之音，能利益一切有情也。谓佛说法，一切众生咸得开悟本性，入佛知见。犹如时雨，普洽大地，蒙益不可思议。经云：现在未来，若闻一句一偈，我皆与授阿耨多罗三藐三菩提记。是也。（梵语阿耨多罗三藐三菩提，华言无上正等正觉。）谓菩萨起身口意善行，利益一切众生，因是生亲爱心，依附受道，得住真理，故名利行摄。谓诸众生迷失真性，自起妄见，见有一切虚妄境界，或苦或乐；若人不失本真，即不见有虚妄境界。譬如一人病目，夜见灯光别有圆影，五色重叠；不病目者，即不见灯别有圆影，是名别业妄见。谓一切法无有自性，不可执文取义，当离文字相，别求义趣，是名别义意趣。谓人喜作恶事，则以恶为性；好集善事，则以善为性。如火以热为性，水以湿为性，故名别性。别即隔别不同之义。谓别前藏、通，别后圆教，故名别教。（别前藏、通者，谓此教独被菩萨，不涉二乘所修也。别后圆教者，谓此教所谈法门，行相隔历次第，而不圆融也。）别者，即别异小、始、终、顿之四教也。然此别教，唯辨圆融具德，事事无碍，随举一法，即摄一切；无尽法门，一一法门，迥异余教，故名别教一乘也。谓众生现世修习净业，求生极乐世界者，命终皆即往生，得不退转，盖现种是因，则在他时成熟，是名别时意趣。谓诸法虽皆无常，而各有别相。如地有坚相，水有湿相，火有热相，风有动相，各各不同，故名别相。
多即非一为别，谓理体虽一，而有种种差别之义也。如身体虽一，而眼耳鼻舌诸根各各不同，故云别相。别相三观者，即历别观於三谛也。谓若从假入空，但得观真，尚不得观俗，岂得观中道？若从空入假，但得观俗，未得观中道。若入中道正观，方得双照二谛，是名别相三观。（从假入空者，谓观生死之假，入涅盘真空也。观真、观俗、观中道者，真即真空之理，真谛也；俗即诸法宛然，俗谛也；中道，即中谛也。）别，谓各别。相，谓行相，念，即观也。谓四念处，观身不净，观受是苦，观心无常，观法无我。四种行相，各别不同，故名别相念。别解文义者，谓既总释经题，则当别解经文，使妙义之不壅也。此经文富义博，一文一句，包含法界，科释难尽。略而言之，大科三分。盖圣人设教，必有其渐。将说微言，先显因由。故此经从世主妙严品为序分。因缘既彰，当机受法，故此经从如来现相品至入法界品为正宗分。正宗既陈，务於流通，复令末叶传芳，法灯永耀。故此经从入法界品内，尔时文殊师利从善住楼阁出已下，为流通分。故祖师作疏述钞，尝释其义焉。（梵语文殊师利，华言妙德。）谓菩萨住是三昧，则能以般若方便之力，而到於法山之顶，是名到法顶三昧，（法山之顶，以喻此三昧，在诸三昧之上也。）刳，剖也、破也。正性，即众生淫杀之性也。以一切盗妄等恶，皆由淫杀而起，故指此为正性也。若欲修菩提者，当用剖破淫杀之性，勿令毁犯。故经云：是修行人，若不断淫，及与杀生，出三界者，无有是处。是也。（三界者，欲界、色界、无色界也。）谓坐禅之人，欲修禅定，当起精进，制伏其心，调停适中，勿使过度，增长乱意，则得定相现前，三昧成就，是为制令心调。谓第四果之人，见、思惑缚已断，色身果缚犹在，应须制伏，令见、思习气永不复起，三界流转即得止息。故云制伏所灭流。（缚，犹束系也。谓由色身所系，不得自在也。）谓如来说诸律仪，专为禁制内众受道弟子，令其如法受持，成就圣果，故名制教唯内众。制即禁制，谓心掉动时，应用寂静之法而禁制之，故名制相。（掉者，举也。）梵语刹帝利，华言田主。为世间大地之主，即王种也。梵语刹那，华言一念。而言无常者，谓此一念之心，生住异灭四相，迁流不停，是名刹那无常。梵语刹那，华言一念。谓眼等诸识种子，一念才生，生则随灭，念念不停，刹那变异；耳鼻舌身意等诸识种子，各各亦复如是，是为刹那灭义。剃发染衣者，谓剃除须发，著染色衣，即世间之僧，以能流通佛法，是为僧宝也。前右足喻鼻者，谓龟以前右足藏於甲中，以譬众生收摄鼻根，不令嗅香，则不被一切香尘之所害也。前左足喻耳者，谓龟以前左足藏於甲中，以譬众生收摄耳根，不令闻声，则不被一切声尘之所害也。谓非今时因我而杀，乃是前时先已杀者也。谓诸罪人，入彼剑林，有暴风起，吹剑树叶，堕其身上，头面身体，无不伤坏，有铁觜鸟，啄其两目，苦痛无量，久受苦已，乃出此狱，复到寒冰地狱。力势强盛者，谓人以精进勇猛之力，听闻佛经。以是功德，报得福力威势，降伏一切，而不怯弱也。谓於他人有如法之事，随其力能悉往营助，是名力因。由成就力因故，即得少病，少恼，有力堪任修诸善法，是名力果。力即力用。谓此力度有三种：一、思择力，谓思惟拣择一切善法，而得其力；二、修习力，谓修行数习殊胜妙行，证得其力；三、变化力，谓神通力用，化度众生，是为力度三行。谓如来神力任持全身、碎身，永久不坏，作众生福田，是名力持身。（全身，即如来真身也；碎身，即如来化身灭后舍利也。）力即力用，谓行满功成，万境无动，能善办众事也。经云：菩萨具深心力，无有杂染，乃至具加持力，令信解领受，是名力波罗蜜。谓菩萨住是三昧，於诸三昧，得自在力，常能神通变化，度诸众生，是名力进三昧。劝请有二：一谓十方世界有佛将入涅盘者，劝请住世，利济众生。二谓十方世界有佛初成正觉者，劝请转於法轮，度诸众生。虽不面见诸佛而虔心劝请，以达归敬之诚，是名劝请。
劝请有二：一者谓十方世界有佛将入涅盘者，劝请住世利济众生；二者谓十方世界有佛初成正觉者，劝请转法轮度诸众生。虽不面见诸佛，而虔心劝请，以达归敬之诚，是为劝请。（梵语涅盘，华言灭度。）劝，即劝勉也。如云此是苦，汝应知；此是集，汝应断；此是灭，汝应证；此是道，汝应修；是名劝转。谓闻佛成道，即当劝请转於法轮，利益众生，当来之世，受四禅天福。经云：菩萨初转法轮，若人能劝转者，是为第四受梵天之福也。经云：如有女人，入於他舍，主即问言：汝字何等？答言：我身即是功德大天。又问：为何所作？答言：我所至处，能与种种金银等宝。闻已□喜，敬爱礼拜供养。此喻凡夫贪生，亦犹舍主贪爱财宝，而爱是女也。
此天涅盘经及陀罗尼集，名功德天；金光明经散脂品，名第一威德成就众事大功德天。於过去金山照明如来所，种诸善根，故感福报，相貌殊胜，能令众生福德成就，常居最胜园，名曰金幢。若说法者，随其所须，供给无乏，以福资慧，成出世因，则果满二严，依正殊胜也。（二严，即福、慧二种庄严也。依报即国土，正报即色身也。）谓如来以万行功德为因，而成法身之果，故名功德法身。谓若能恭敬供养佛法僧三宝，非但成就无量功德，亦能获其福报，是名功德福田。（佛，梵语具云佛陀，华言觉。僧，梵语具云僧伽，华言和合众。）谓诸如来於所作利益有情之事，无所作愿，无所取舍，而自然圆就，故曰功能。谓四加行位菩萨，由得福智资粮，加功用行，而入见道，住真如性，是名加行位。（四加行者，暖、顶、忍、世第一也。见道即欢喜地菩萨位也。）
加行位者，其位有四：一、暖位。（如木钻火，未见火出，先得暖相，以喻加行位人，未见智火，已得暖相。）二、顶位。（观行转明，如登山顶，悉皆明了。）三、忍位。（忍即忍可之义，谓於苦、集、灭、道，四谛之法忍可而乐修也。）四、世第一位。（於理虽未能证，而於世间最胜。）谓此四位加功用行，取证道果也。谓依菩提心，加功用行，以此为因，即能证得法身之果，故名加行因。加行犹方便也。谓人欲作恶业之时，必先起心，方便加行，是名加行心时。动者，摇扬不安之谓。动有三相：一方独动名动，四方俱动名遍动，八方齐动名普遍动。唯识论云：动身之思，名为身业；发语之思，名为语业，是名动发思。谓身动转，皆属於风，名动身风。劫，梵语具云劫波，华言分别时节。谓如来於无量劫中，具修梵行功德，而证道果，住持经劫，化诸众生，是名劫持。劫，梵语具云劫波，华言分别时节。谓减劫中，人寿减至三十岁时，饥馑灾起。减至二十岁时，疾疫灾起。减至一十岁时，刀兵灾起。世界众生，无不被害，是名劫浊。谓如世珍宝，除贫去毒，有大势力。三宝亦尔，具六神通，拔济众生出离苦趣，故名势力。（六神通者，天耳通、天眼通、宿命通、他心通、神足通、漏尽通也。）谓此一念之心，既於善恶有所安立，遂起动作之势用也。谓菩萨为众生故，於诸难行苦行而悉行之，不生退屈，是为勇健相。谓菩萨修行，恒以自己身力供事一切众生，及施以饮食之物，令其色力增盛，以此为因，异生感果，即得勇猛道力，修集一切善法，复能教化一切众生勇猛精进，求无上道，是名勇力圆满。谓南洲之人，於诸教法，勇猛读诵，记闻广博，心不忘失；其余三洲，则不能然，所以胜之也。勇猛精进者，谓菩萨发勇猛心，精进修习一切善法，化导众生，无有退转也。谓於一切善法，精进修习，不生懈怠，圆满善业也。谓国王具足净信，能信过去未来善不善业人天果报，修习正因，以证圣果。是以普天之下，尊仰效慕，无不爱乐也。谓南洲之人，於诸清净梵行，则能精勤修习，期证道果；其余三洲，则不能然，所以胜之也。勤善者，谓因成就进度，故勤修众善。若心放逸，不修诸善，则进度不得圆满也。谓菩萨修行大乘，由旷大劫来，发广大心，精修无间，期登圣果，成就菩提，故名勤大。（劫，梵语具云劫波，华言分别时节。梵语菩提，华言道。）谓修菩萨行者，誓欲求就佛果，是以勤加精进，无少懈怠，而广集一切善根也。化乐天者，谓自化五尘之欲而娱乐故。此天依空而居。（五尘者，色尘、声尘、香尘、味尘、触尘也。）
化乐天者，谓欲得五欲乐时，皆自变化，以相娱乐故也。此天由修施、戒二种福业，胜兜率天，是以感报得生其中也。谓此天欲心微薄，亦不执手，但对笑也。化人即三乘圣人，随机现化者也。谓如罗[目*侯]罗，化作金轮王，而度城东老母。先赞福果因缘，后说大乘妙法，是名化人说。（三乘者，声闻乘、缘觉乘、菩萨乘也。梵语罗[目*侯]罗，华言覆障。）谓藏通别三教及圆教有门所明，诸菩萨等不断烦恼，照界内界外种种法门等，是名化他方便。（藏通别圆四教者：藏即三藏教也，通谓通前藏教，通后、别、圆，故名通教；别谓别前藏、通二教，别后圆教，故名别教。圆谓圆妙圆满，故名圆教。界内界外者，谓三界之内外也。）无而忽有名化；防非御敌名城。以喻涅盘能防见、思之非，御生死之敌也。谓如有人欲至宝所，而於中途退还，有聪慧导师，权化作城，暂止息，然后令其得至宝所。以譬二乘之人，初闻大教，中即忘失，流转生死。故世尊权设方便，令其先断见、思烦恼，而暂证真空涅盘，以为稣息；然后到於究竟宝所。故以化城为喻也。（梵语涅盘，华言灭度。见、思者，谓意根对法尘起诸分别曰见；眼耳鼻舌身五根，对色声香味触五尘，起诸贪爱，曰思也。宝所者，喻实相之理，即究竟大涅盘也。）谓十方国土，皆是如来所化境界，是名化境。谓菩萨以无上涅盘之道，度脱十方无量无边一切众生，悉得出离诸趣，故云化度众生。（梵语涅盘，华言灭度。）谓如来一代施化之教，通被内众受道弟子，及外众在俗之人，皆令依之修行，出离生死之苦，故名化教通内外众。化生者，谓无而忽有也。涅盘经云：佛与四众游行，有比丘尼名阿罗婆，忽於地中化生。又劫初，人皆是化生是也。（四众者，比丘、比丘尼、优婆塞、优婆夷也。）
化生金翅鸟王，居树北面，欲取龙时，向树北海取之，水开一千六百由旬。彼诸龙等，皆为此鸟王之所食啖。楼炭经云：四生金翅鸟，还食四生龙。是也。
化生龙，居树北面，所居宫殿，皆七宝庄严。
谓有阿修罗，执持世界势力无畏，能与梵王及天帝释、四天王争权。此阿修罗因变化而有，天趣所摄。（四天王，东方持国天王、南方增长天王、西方广目天王、北方多闻天王。）
化生者，无而忽有也。又离此旧形，易彼新质，为化生也。谓此类有情，因颠倒变易之惑，起舍故取新乱想之业，惑业和合，故感此生之报，即转蜕飞行之类是也。（转蜕飞行者，如蚕蜕形为蛾，如雀化蛤之类。）化即变化，谓诸如来，由大悲愿力，为大菩萨众现种种身，种种相好，种种言音，随时随处，随众所宜，所现身形，其量不定，是名化色身。谓修菩萨行者，常以利他为心，广化一切有情，令发菩提之心，修习妙行，成就佛果。是以无量福德由此而生也。（梵语言菩提，华言道。）谓如来随类化现，普应群机，若月临众水，是名化身。谓佛随类变现龙鬼等形，不为佛身，是名化身非应。斗宿主浇部沙国。牛宿主刹利及安多钵竭那国。女宿主鸯伽摩伽陀国。虚宿主那遮罗国。危宿主著华冠。室宿主干陀罗国、输卢那国及诸龙蛇蝮行之类。壁宿主干闼婆善乐。（梵语干闼婆，华言香阴，即帝释乐神也。）梵语羯磨，华言作法，又云办事。谓佛持一切如来智印，入大悲三摩地，以成所作智，说诸陀罗尼，加持一切众生，得无碍身语意业，令藏识中杀害杂深种子，悉尽无余；一切事业，皆悉成就，是为羯磨部。故北方以不空成就如来为教主也。（藏识，即第八识也。）谓於世界北方而没也。北行七步者，经云：示现已度诸有生死也。
北行七步者，示现已度诸有生死故也。梵语郁单越，华言胜处。以其土胜三洲故也。在须弥山北，其土正方，犹如池沼，纵广一万由旬；人面亦像地形，人身长三十二肘，人寿一千岁，命无中夭。谓北郁单越日正中时，西瞿耶尼日则始没，东弗婆提日则初出，南阎浮提正当半夜。时太子又欲向彼园林游观。净饭王闻之，於是敕令严净街道，复振铎言，莫使更有老病死亡之人，令太子见，生厌离心。及太子出北门，作瓶天子以神通力，化作沙门，著僧伽黎，执锡擎钵，威仪整肃，行步安详。太子见已，心生爱乐，问言：尊者！汝是何人？沙门答言：我名出家之人，世间诸行，尽是无常，我今舍家求无上道，故名出家。太子为言：此业大善。於是还宫，白净饭王曰：世间一切众生，皆有别离，我今志愿出家，乐求涅盘。（梵语沙门，华言勤息。梵语僧伽黎，华言重复衣。梵语涅盘，华言灭度。）马主之国，人则犷暴，情忍杀戮，其地寒劲宜马，故名马主。医喻如来。子喻三乘人也。谓诸子无知，饮他毒药，心即狂乱，父设方便，令服好药，以瘥其病。此譬三乘之人，信受权教，不得正道，如来设诸方便，令服大乘法药，速除苦恼，无复众患。故以医子为喻也。医方，即医治之方法也。谓世间种种病患或癫痫蛊毒，四大不调，鬼神咒诅，寒热诸病，皆悉晓了其因，通达对治，故曰医方明。（四大者，地大、水大、火大、风大也。）医药即冷热甘苦辛酸草木诸剂，及金石丹砂之类，此皆可以治温寒湿燥之病，藉以固身延命，成就道业，是以供养佛僧也。［出涅盘经］ 如来说法，每以师子吼为喻者，盖表如来於大众中，无畏而说，有此十一事也。 〔一、破坏诈师子〕，谓如来无畏宣说正法，则彼邪魔外道之说，自然摧破。犹真师子王震吼，则彼诈作师子者，自失声矣。 〔二、试自身力〕，谓如来无畏说法，以示如实智用，通达一切，了了分明，无有能坏，亦无能胜。犹师子震吼，亦欲试其自身之力也。 〔三、令住净处〕，谓如来无畏说法，专为开示一切众生，令知诸佛所行清净境界。犹师子震吼，而自振其尾，令所住之处，除去尘垢而得清净也。 〔四、令诸子知处所〕，谓如来无畏说法，专为开示一切邪见众生，反邪向正，有所归依。犹师子震吼，亦令诸子，知其所住之处也。 〔五、令群辈无怖〕，谓如来无畏说法，为令一切众生，出离生死，而无怖畏。犹师子震吼，亦令群辈无怖心也。 〔六、眠者得觉悟〕，谓如来无畏说法，为令一切众生为无明迷惑之所覆障者，悉皆开晓。犹师子震吼，令群辈睡眠，皆得觉悟也。 〔七、令诸兽不放逸〕，谓如来无畏说法，为令一切众生，守护身语，心不放逸；若有行恶法者，悉知惭愧，而生悔心。犹师子震吼，令一切诸兽皆不放逸也。 〔八、令诸兽依附〕，谓如来以无畏力，宣说正法，为欲开示一切邪见众生，悉令正信，不为外道所惑。犹师子震吼，能令诸兽，离彼窟穴，悉来依附也。 〔九、调大香象〕，谓如来无畏说法，亦为破坏富兰那等□慢之心，令其调伏，而生正信。犹师子震吼，调伏大香象也。（梵语富兰那，无翻，外道名。） 〔十、教告子息〕，谓如来无畏说法，为令声闻、缘觉自耻小乘之证，而向慕大乘之道。犹师子震吼，教告子息，令其跳跃增进勇猛也。 〔十一、庄严眷属〕，谓如来无畏说法，教诸菩萨，发广大心，圆满十力；亦令四部，离诸邪见，不生怖畏。犹师子震吼，而自庄严其眷属也。（十力者，一是处非处智力、二过现未来业报智力、三诸禅解脱三昧智力、四诸根胜劣智力、五种种解智力、六种种界智力、七一切至处道智力、八天眼无碍智力、九宿命无碍智力、十永断习气智力也。四部者，比丘、比丘尼、优婆塞、优婆夷也。）［出大涅盘经］ 〔一、能破暗〕，谓月盛满之时，清光普照，能使一切大地，悉皆明朗。犹如来种种说法，能破一切众生无明大暗也。 〔二、令见道非道〕，谓月盛满之时，普照大地，凡是路非路，令诸众生，悉皆明见。犹如来说法开示，正道邪道，人悉分别而知其可行不可行也。 〔三、令见道邪正〕，谓月盛满之时，普照大地，凡路之邪正险夷，令诸众生皆悉明见。犹如来开示生死邪险之途，令趋涅盘平正之道也。（梵语涅盘，华言灭度。） 〔四、除郁蒸得清凉〕，谓月盛满之时，虽遇炎暑，郁结蒸热，其或对之，自觉清凉之气袭人。犹如来说法，令人悉能远离贪欲□恚愚痴生死之苦，而获涅盘清凉之乐也。 〔五、破坏萤火高心〕，谓月盛满之时，一切山河大地，无不普照，而萤火之光，悉皆不现。犹如来出世，正法昭著，一切外道邪见光明，悉皆破坏也。 〔六、息盗贼想〕，谓月盛满之时，一切幽暗，无不朗耀，盗贼窃取之想，自然屏息。犹如来说法，令诸众生，破无明暗，一切烦恼皆不复生也。 〔七、除畏恶兽心〕，谓月盛满之时，一切幽暗，无不照烛，令诸旷野夜行之人，恶兽出没，悉能明见，而无怖畏之心。犹如来说法，开示众生正见，烦恼盖障，悉皆除灭也。 〔八、开敷优钵罗华〕，梵语优钵罗，华言青莲。谓月盛满之时，其光照故，华乃开敷。犹如来说法开示明了，一切众生所有心华，悉皆敷荣也。 〔九、合莲华〕，谓月盛满之时，其光照故，莲华开而复合。犹如来说法开示明了，众生五欲覆盖之心，不令发起也。（五欲者，色欲、声欲、香欲、味欲、触欲也。） 〔十、发行人进路心〕，谓月盛满之时，一切道路邪正夷险，悉皆明白；行者之心，欢喜前进。犹如来说法开示明了，令诸众生勇猛进修，趣向大涅盘之道也。 〔十一、令众生受乐〕，谓月盛满之时，令人赏□，生娱乐心。犹如来说法开示明了，令诸众生修习禅定，破诸烦恼，而得解脱之乐也。善财承教，至三眼国，参善见比丘。为说菩萨随顺灯解脱门已。乃云：如诸菩萨，於如来家，真正受生等法，而我云何能知能说。复令参自在主童子。［出成唯识论］ 〔一、信〕，信者，谓於一切善法，忍可乐欲，而不疑也。有三种：一、信实有，谓於诸法实事理中，深信忍故；二、信有德，谓於三宝真净德中，深信乐故；三、信有能，谓於世间、出世间一切善法，深信力故，能得能成，起希望故，是名为信。（三宝者，佛宝、法宝、僧宝也。） 〔二、惭〕，惭即惭天，谓心常知惭，崇重贤善，耻昔过恶，则能对治无惭，息诸恶行也。 〔三、愧〕，愧即愧人，谓心常知愧，不为暴恶，悔昔过非，则能对治无愧，息诸恶业也。 〔四、无贪〕，谓於五欲顺情等境，心生□离，无所染著也。（五欲者，色欲、声欲、香欲、味欲、触欲也。） 〔五、无□〕，谓於五欲违情等境，心常忍辱，不起忿怒也。 〔六、无痴〕，谓於一切理事等法，明解决了，无所迷惑也。 〔七、勤〕，谓於一切善法，精进修习，不生懈怠，圆满善业也。 〔八、安〕，安即轻安，谓远离□重恼乱，及除障定之法，调畅身心，转安适也。（□重恼乱，即贪□痴等是也。障定法，即散乱是也。） 〔九、不放逸〕，谓精进三业，於所断之惑，所修之善，加功勇猛，速令成满世间、出世间一切善法，而无放逸也。（三业者，身业、口业、意业也。世间、出世间善法者，大人所修五戒十善，名为世间；声闻等所修戒定慧之法，名出世间也。） 〔十、行舍〕，谓精进三业，令心平等，寂静而住，一切掉举昏沉等障，悉皆舍离也（掉者动也。） 〔十一、不害〕，谓於一切有情众生，无所损恼，不加□恚，常运慈悲之心，拔其危苦，与其安乐也。［出华严经随疏演义钞］ 〔一、执受大种声〕，执即执持，受即领受。谓人於内四大种，有所执受也。而言声者，如手相击，及语言等声，皆由内四大种而出，故名执受大种声。（四大种者，谓人身中地水火风也。） 〔二、不执受大种声〕，谓人於外四大种，无所执受，而言声者，如风林驶水等声，皆由外四大而出，故名不执受大种声。（外四大种者，谓世间地水火风也。） 〔三、执受不执受大种声〕，谓如以手击鼓等声，手属执受大种，鼓属不执受大种，故名执受不执受大种声。 〔四、世所共成声〕，谓世俗之人，或因谈说，或因问答，而成於声，故名世所共成声。 〔五、成所引声〕，谓诸圣人所说法音，皆为引导众生出离生死，而成於声，故名成所引声。 〔六、可意声〕，谓欢乐之声，可适其意，故名可意声。 〔七、不可意声〕，谓愁苦之声，违逆情意，故名不可意声。 〔八、俱相违声〕，谓不苦不乐之声，亦不适意，亦不违情，与前可意、不可意声相反，故名俱相违声。 〔九、遍计所执声〕，谓外道於一切法，遍计有无，及常无常等，执著所说，而成於声，故名遍计所执声。 〔十、圣言声〕，圣即正也。谓见即言见，不见言不见，闻即言闻，不闻言不闻等，此因正直而成於声，故名圣言声。 〔十一、非圣言声〕，谓见言不见，不见言见，闻言不闻，不闻言闻等，此因非正直而成於声，故名非圣言声。［出华严经随疏演义钞］ 宗即派也。谓外道教文传习西域，不出十一宗；而九十五种外道，无不尽摄也。 〔一、数论师，计冥谛生〕，从数起论，名为数论。又论能生数，名为数论。其造数论及学数论者，皆名数论师。计冥谛生者，百论云：从冥生觉，乃至神我，共成二十五谛；以前二十四谛从神我而生，依神我为主，谓神我常觉明了，常住不坏，摄受诸法，是故执神我是常、是一、是万物因、是涅盘因也。（二十五谛者，冥初自性谛，即冥谛也；智大谛，即觉也；我心谛；五唯谛，即色声香味触也；五大谛，即地水火风空也；五知根谛，即眼耳鼻舌身也；五作业根谛，即口手足大便小便也；心平等根谛；神我谛，神我即识神也。） 〔二、卫世师，计六句生〕，梵语卫世，华言无胜。其人在佛前八百年出世，时人以其昼避声色，匿迹山薮；夜绝视听，方行乞食，有似鸺□鸟，故名鸺□仙人。及获五通，遂说论十万偈。谓证菩提，便欣入灭。六句生者：一者实，谓诸法体实，为德业所依；二者德，即道德也；三者业，即作用也；四者大有，谓实、德、业同一有也；五者同异，谓如地望地是同，望水即异，水火风等亦然；六者和合，谓诸法和合，如鸟飞空，忽至树枝，住而不去，法亦如是，由和合故，令有住也。（五通者，足不履地、知人心命、回眼千里、呼名即至、石壁无碍也。） 〔三、涂灰，计自在天生万物〕，涂灰，即外道名。谓此外道，计欲界第六自在天能生万物。 〔四、围陀论师，计那罗延天生四姓〕，梵语围陀，华言智论。梵语那罗延，华言钩锁力士，谓其骨节钩锁而有力也。那罗延天能生四姓，谓口生婆罗门，两臂生刹利，两[月*(比/土)]生毗舍，两脚生首陀。（梵语婆罗门，华言净行。刹利，梵语具云刹帝利，华言田主，即王种也。梵语毗舍，华言商贾。梵语首陀，华言农人。） 〔五、安荼论师，计本际生〕，梵语安荼（无翻），本际者，即过去世之初际也。谓此外道，计世间最初，有大水时，有大安荼出生，形如鸡卵，后为两段，上为天，下为地，中生一梵天，复能出生一切有命、无命之物。故计梵天是生万物之主也。 〔六、时散外道，计物从时生〕，谓此外道自见草木等物，有时生华，有时生果，有时作用或舒或卷，令彼枝条随时荣枯，时虽微细不可见，以此华、实等，则知有时也。 〔七、方论师，计方生人，人生天地〕，方即四方。谓此外道，计四方能生人，人能生天地；灭后还入於方也。 〔八、路伽耶，计色心法皆极微作〕，梵语路伽耶，华言顺世。谓此外道，计色心等法，皆从四大极微，能生□色；虽是极微，其体实有。以世间□物无常，极微之因不坏也。（四大者，地大、水大、火大、风大也。） 〔九、口力论师，计虚空为万物因〕，谓此外道，计从空生风，从风生火，从火生暖，暖生水，水生冻，坚作地，地生五谷，五谷生命，命没还归虚空也。（五谷者，禾麻黍菽麦也。） 〔十、宿作论师，计苦乐随业〕，谓此外道，计一切众生受苦乐报，皆随宿世本业所作。若有持戒精进，受身心苦，能坏本业；本业既尽，众苦亦灭；众苦灭故，即得涅盘。是故计宿世所作，为一切因也。（梵语涅盘，华言灭度。） 〔十一、无因论师，计自然生〕，谓此外道，计一切万物，无因无缘，皆自然生，皆自然灭也。愿我来世，得菩提时，若有众生，饥火烧身，为求食故，作诸恶业；我於彼所，先以最妙色香味食，饱足其身；后以法味，毕竟安乐。［出华严经并华严经疏］ 〔一、佛持〕，谓如来色相之身，住持世间，能令众生佛种不断，是名佛持。 〔二、法持〕，谓如来法性之法，住持世间，能令众生法种不断，是名法持。 〔三、僧持〕，谓如来应化菩萨圣僧，住持世间，能令众生僧种不断，是名僧持。（菩萨，梵语具云菩提萨□，华言觉有情。） 〔四、业持〕，谓如来见诸众生，造作恶业，故现威猛势力，逼令修善，如无□足王假现恶业之行，化诸众生，是名业持。（无□足王者，即华严经五十三参中第十七善知识也。善财见王现威猛势，将诸罪人，或断手足，或以汤煮火焚，作诸恶业，调伏众生是也。） 〔五、烦恼持〕，谓如来见诸众生，行於邪行，贪著烦恼，故随彼类示行贪欲，如婆须蜜多女，假行欲事，令他入於三昧，而断烦恼，是名烦恼持。（婆须蜜多女，即华严经五十三参中第二十五善知识也。梵语三昧，华言正定。） 〔六、时持〕，谓如来最初发心之时，菩提大愿而为其体，时时润泽，无有间断，是名时持。（梵语菩提，华言道。） 〔七、愿持〕，谓如来往昔因中发大誓愿，修诸功德，持令不失，是名愿持。 〔八、供养持〕，谓如来往昔修行之时，以诸供具持奉十方如来而为供养，是名供养持。 〔九、行持〕，谓如来往昔勤修一切殊胜妙行，无量无边，恒不□足，是名行持。 〔十、劫持〕，劫，梵语具云劫波，华言分别时节。谓如来於无量劫中，具修梵行功德，而证道果，住持经劫，化诸众生，是名劫持。 〔十一、智持〕，谓如来行满功圆，证得一切种智，复以智慧辩才，说种种法，调伏众生，不令退失，是名智持。（一切种智者，谓知一切道，知一切种，即佛智也。）［出大般若经］ 〔一、世俗智〕，谓世间有漏之智，不能出离生死，故名世俗智；亦云名字智，谓但有其名，而无其理也。（有漏者，谓漏落三界生死也。） 〔二、法智〕，谓欲界苦集灭道四谛下，苦法等无漏之智，能断欲界见惑烦恼，故名法智。（无漏者，谓不漏落三界生死也。见惑者，谓意根对法尘起诸分别也。） 〔三、类智〕，谓色界、无色界四谛以欲界四谛比类而观，从是断上二界见惑，发苦类等无漏之智，故名类智。 〔四、苦智〕，苦即逼迫之义。谓观五阴等法，以无常、苦、空、无我得无漏智，故名苦智。（五阴者，色阴、受阴、想阴、行阴、识阴也。无常者，谓五阴之身，终坏灭也。苦者，谓此身受生死逼迫等苦也。空者，谓此身由四大假合而成，毕竟不有也。无我者，谓四大各离，何者是我也。） 〔五、集智〕，集即招集之义。谓观见、思烦恼之因，而能招集生死之果，得无漏智，故名集智。（见、思者，见即见惑也，思谓眼等五根对色等五尘起诸贪爱也。） 〔六、灭智〕，灭即断灭之义，谓断灭见、思烦恼，得无漏智，故名灭智。 〔七、道智〕，道即能通之义。谓戒定慧之道，能通至涅盘；依此而修，得无漏智，故名道智。（梵语涅盘，华言灭度。） 〔八、他心智〕，谓知欲界、色界，现在心、心所法及知无漏心、心所法，故名他心智。（心、心所法者，心即心王，心所即受想行等也。） 〔九、尽智〕，谓我见苦已，断集已，证灭已，修道已，如是念时，得无漏智，故名尽智。 〔十、无生智〕，谓我见苦已，不复更见；我断集已，不复更断；我证灭已，不复更证；我修道已，不复更修。如是想时，得无漏智，故名无生智。 〔十一、如实智〕，谓於一切法如实正知，无有□碍，是佛之智，故名如实智。谓西拘耶尼河少，东弗于逮水多，其水映於日光，而日生冷。（梵语弗于逮，华言胜。）［出大乘广五蕴论］ 色以质碍为义。谓眼、耳、鼻、舌、身、无表六种，即内色也；色、声、香、味、触五种，即外色也。凡有十一种之别焉。 〔一、眼〕，谓眼根，有形质可见，故名色也。 〔二、耳〕，谓耳根，有形质可见，故名色也。 〔三、鼻〕，谓鼻根，有形质可见，故名色也。 〔四、舌〕，谓舌根，有形质可见，故名色也。 〔五、身〕，谓身根，有形质可见，故名色也。 〔六、色〕，谓眼根所见青黄赤白等色也。 〔七、声〕，谓丝竹环佩等声，以其实可听闻，故名色也。 〔八、香〕，谓□檀沉水及饮食等香，以其实可嗅闻，故名色也。 〔九、味〕，谓甘淡咸苦等味，以其实可尝知，故名色也。 〔十、触〕，谓妙衣上服，柔软细滑等触，以其实有触对，故名色也。 〔十一、无表〕，无表者，谓不可显示之色也。如四禅天定中色，眼中一分净色，皆不可见，不可显示；又如意识缘想过去种种境界，虽无表对，想境实见，故名无表色也。（四禅天者，即色界初禅、二禅、三禅、四禅也。一分净色，即眼识也。）善财承教，至多罗幢城，参无厌足王，至彼城已，问无厌足王所在之处。诸人答言：此王今者在於正殿，坐师子座，宣布法化，调御众生。可治者治，可摄者摄，罚其罪恶，决其诤讼，抚其孤弱，皆令永断杀盗邪淫。时善财依众人语，寻即往诣。乃见其王，将诸罪人，或断手足，乃至或以汤煮，或以火焚。善财念言：我为利益一切众生，求菩萨行；今者此王，灭诸善法，作诸恶业。云何於此而欲求法，救护众生？作是念时，空中有天告言：善男子！汝莫厌离。善财即礼其足，王令入於宫中，遍观所住宫殿，广大无比，皆以妙宝之所合成。王复告言：我若实作如是恶业，云何而得如是果报、如是色身、如是眷属、如是富赡、如是自在？遂为善财说菩萨如幻解脱已。乃云：如诸菩萨，得无生忍，乃至普入一切平等三昧，而我云何能知能说。复令参大光王。（无生忍者，谓一切法本来不生。於此法中，而能忍可，即证也。）［出妙法莲华经论］ 大乘即佛乘也。梵语修多罗，华言契经。法华文句云：论列十七种者，皆法华之异名，所以显示此经，甚深微妙之理，不可思议也。 〔一、无量义经〕，谓佛欲说法华一实相理故，先说此无量义处，盖将以无量之义，会归於一实相之理。实相之中，妙义无穷，故名无量义经。 〔二、最胜修多罗〕，谓法华经唯谈一乘实相之理，於三藏中，最胜极妙，更无有比，故名最胜修多罗。（三藏者，经藏、律藏、论藏也。） 〔三、大方广〕，无外曰大，正理曰方，包富曰广，谓法华经唯谈一乘实相之理，具此三义，故名大方广。 〔四、教菩萨法〕，谓法华经唯谈一乘实相之理，如来以此教化一切善根成熟菩萨，随顺法器，令其得证佛果，故名教菩萨法。（菩萨，梵语具云菩提萨□，华言觉有情。） 〔五、佛所护念〕，谓法华经唯谈一乘实相之理，是佛自所证得；虽欲开示，但为众生根钝，久默斯要，不务速说，故名佛所护念。 〔六、诸佛秘密法〕，谓法华经唯谈一乘实相之理，此法甚深，唯佛能知，故名诸佛秘密法。 〔七、一切佛藏〕，谓法华经唯谈一乘实相之理，一切如来功德三昧，无不含摄，故名一切佛藏。（梵语三昧，华言正定。） 〔八、诸佛秘密处〕，谓法华经唯谈一乘实相之理，佛以善根未熟众生，非是受法之器，不即为其演说，故名诸佛秘密处。 〔九、能生一切诸佛经〕，谓法华经唯谈一乘实相之理，三世诸佛，莫不由此而得成就大菩提果，故名能生一切诸佛经。（三世者，过去、现在、未来也。梵语菩提，华言道。） 〔十、一切诸佛之道场〕，谓法华经唯谈一乘实相之理，闻此法者，则能成就佛果菩提，故名一切诸佛之道场。 〔十一、诸佛所转法轮〕，谓法华经唯谈一乘实相之理，诸佛出世，无不以此法门，摧破一切众生烦恼障碍，令得解脱，故名诸佛所转法轮。 〔十二、诸佛坚固舍利经〕，谓法华经唯谈一乘实相之理，乃是诸佛真如法身舍利，[一/旦]古[一/旦]今，不迁不变，无有败坏，故名诸佛坚固舍利经。（梵语舍利，华言骨身，谓生身舍利；此云舍利，乃法身舍利也。） 〔十三、诸佛大巧方便经〕，谓法华经唯谈一乘实相之理，诸佛由此法门，既成大菩提果已，复以广大善巧方便，为诸众生演说天人声闻缘觉诸菩萨法，令其悟入佛之境界，故名诸佛大巧方便经。 〔十四、说一乘经〕，谓法华经唯谈一乘实相之理，显示诸佛菩提究竟之体，非彼声闻、缘觉之所能证，故名说一乘经。 〔十五、第一义住〕，谓法华经唯谈一乘实相之理，即是如来法身究竟所住之处，故名第一义住。 〔十六、妙法莲华〕，谓法华经唯谈一乘实相之理，此之妙法，而独以莲华为喻者，盖妙法则权、实一体，莲华乃华、果同时，故名妙法莲华。（权、实者，声闻、缘觉、菩萨三乘为权；一佛乘即实也。华、果同时者，世间之华，先华后果；唯莲华，华果同时，果即莲实也。） 〔十七、最上法门〕，谓法华经唯谈一乘实相之理，一切无量名句所诠法义，无不含摄，於诸经中，最胜最上，故名最上法门。〔一、住正戒〕，谓出家之人，入於聚落乞食，当收摄身心，安住正戒，勿令毁犯也。 〔二、住正威仪〕，谓出家之人，乞食之时，当须正其容貌，端其威仪，令一切人生敬信心也。 〔三、住正命〕，谓出家之人，当依佛制，乞食自活，资身进道，离於五种邪命之食也。（五邪命者：诈现异相，自说功能，占相吉凶，高声现威，说所得利，以动人心也。） 〔四、住正觉〕，谓出家之人，当须觉了身为苦本，甚可厌恶。为正道故，而行乞食，随得支身，以除饥渴，勿令多贪，妨进道业也。（已上乞食四事。） 〔五、依法〕，谓出家之人，或於道场中经行，或於聚落内乞食，当须行步徐缓，遵其法则也。 〔六、依时〕，谓出家之人，当念无常迅速，昼夜深自警悟，不可眠卧，妨损道业。遗教经云：昼则勤心修习善法，无令失时；初夜后夜，亦勿有废。是也。 〔七、依处〕，谓出家之人，欲求寂静无为之乐，当离愦（古对切）闹之处，独处闲居，思灭苦本也。 〔八、依次〕，谓出家之人，於大众中，当依戒腊，资次而坐，勿令搀越。梵网经云：先受戒者在前坐，后受戒者在后坐。是也。（已上威仪四事。） 〔九、离贪〕，谓出家之人，已住正戒，当制五根，勿令放逸。五欲之害，甚於毒蛇，不应贪著也。（五根者，眼根、耳根、鼻根、舌根、身根也。五欲者，色欲、声欲、香欲、味欲、触欲也。） 〔十离□〕，谓出家之人，当以慈悲为本，忍受恶骂之毒，如饮甘露；无令□恨。□之为害，甚於猛火，常当防护，勿令得入也。 〔十一、离取著〕，谓出家之人，常以智慧观察己身及以外物，皆悉虚幻，不应妄取执著。遗教经云：持净戒者，不得贩卖贸易，安置田宅，及诸财宝，皆当远离。是也。 〔十二、离□犷〕，谓出家之人，当须柔软和顺，以成清雅之德，不应□暴猛犷，有失和敬之仪也。（和敬者，谓外同他善，内自谦卑也。） 〔十三、离□慢〕，谓出家之人，当须谦敬卑下，折己慢幢，精进修道，不应自恃有德，□傲侮慢，贡高於人也。（已上离烦恼五事。）善财承教，至海住大城，参具足优婆夷。为说菩萨无尽福德藏解脱门已。乃云：如诸菩萨一切功德，犹如大海，甚深无尽等，而我云何能知能说。复令参明智居士。谓日宫殿光，照大海水，水映日光，而日生冷。［出长阿含经］ 〔一缘〕，谓须弥山，□□罗山，二山中间，有水，广八万四千由旬，其水生优钵罗等杂华，互相照触，日光为之生冷。（梵语须弥，华言妙高。梵语由旬，华言限量。梵语优钵罗，华言青莲。） 〔二缘〕，谓□□罗山，伊沙□罗山，二山中间，有水，纵广四万二千由旬，其水生诸杂华，互相照触，日光为之生冷。（梵语伊沙□罗，华言持轴。） 〔三缘〕，谓伊沙□罗山，树提□罗山，二山中间，有水，广二万由旬，其水生诸杂华，互相照触，日光为之生冷。 〔四缘〕，谓善见山，树提山，二山中间，有水，广一万二千由旬，其水生诸杂华，互相照触，日光为之生冷。 〔五缘〕，谓善见山，马祀山，二山中间，有水，广六千由旬，其水生诸杂华，互相照触，日光为之生冷。 〔六缘〕，谓马祀山，尼弥□罗山，二山中间，有水，广一千二百由旬，其水生诸杂华，互相照触，日光为之生冷。（梵语尼弥□罗，华言抱持。） 〔七缘〕，谓尼弥□罗山，调伏山，二山中间，有水，广六百由旬，其水生诸杂华，互相照触，日光为之生冷。 〔八缘〕，谓调伏山，金刚轮山，二山中间，有水，广三百由旬，其水生诸杂华，互相照触，日光为之生冷。 〔九缘〕，谓金刚轮山，阎浮提地，二处中间，有水，映於日光，而日生冷。（梵语阎浮提，华言胜金洲。） 〔十缘〕，谓南阎浮提河少，西拘耶尼水多，其水映於日光，而日生冷。（梵语拘耶尼，华言牛货。） 〔十一缘〕，谓西拘耶尼河少，东弗于逮水多，其水映於日光，而日生冷。（梵语弗于逮，华言胜。） 〔十二缘〕，谓东弗于逮河少，北郁单越河多，其水映於日光，而日生冷。（梵语郁单越，华言胜处。） 〔十三缘〕，谓日宫殿光，照大海水，水映日光，而日生冷。［出法华玄义释签］ 十门何为而设也？盖荆溪大师，因释法华玄义，其中广明十妙之旨。法相该博，学者难入。故於迹本二门之间，对前十妙，立此十门；复於门门之下，结归一念。为令修学之人，於一念心开，妙解立妙行，故云不可不了十妙大纲，故撮十妙为观法大体。然此十门，皆以不二命名者，盖法华以前，四时三教所谈色心等十，一一隔异，名之为二。至于法华，开显四时三教所谈偏权之法，皆即圆实，实理既彰，色心等法，圆融自在，互摄无外，咸名不二。十门既对十妙而立，妙即不二，不二即妙。故此十门，不二为目。门即能通之义。盖欲以十门之易，而通十妙之难也。（四时者，华严时、鹿苑时、方等时、般若时也。三教者，藏教、通教、别教也。偏权、圆实者，谓藏通别三教为偏为权，圆教为圆为实也。） 〔一、色心不二门〕，有形质碍之法，而无知觉之用，既异於心，故称为色。虽有知觉之用，而无质碍可见，以能缘虑，名之为心。诸文有云名色者，心不可见，但有其名，名即心也。故智度论云：一切诸法中，但有名与色，更无有一法，出於名色者。然以情见言之，色心二法有异。以理而论，一切诸法唯心本具，即是妙色妙心，心即是色，色即是心；心外无色，色外无心。互具互摄，故名不二。此之不二，不出一念。故心法妙，所以为门也。 〔二、内外不二门〕，此就内外二境论内外二观也。谓众生诸佛及以依报名为外境；自己心法，名为内境。於此内外二境，皆以三观观之，即名内外二观也。然若论修观次第，必先观内心；若论机入不同，故须内外并列。复为显其妙义，必须内外互融，随观一境，皆能遍摄，故名不二。此之不二，不出一念，故心法妙，所以为门也。（依报者，即身所依之国土也。三观者，空观、假观、中观也。离性离相谓之空，无法不备谓之假，非空非假谓之中也。） 〔三、修性不二门〕，修谓修治造作，即随缘变造之事也。性谓本有不改，即真如不变之理也。性德不出色心，修德莫非三观。今示全性起修，则诸行无作；全修在性，则一念圆成。是则修外无性，性外无修，互泯互融，故称不二。此之不二，不出一念。故心法妙所以为门也。（泯，绝也、亡也。论性，则修全在於性，性外无修，修泯亡也；论修，则性全在於修，修外无性，性泯亡也。融即圆融，性不碍修，修不碍性；性即是修，修即是性也。） 〔四、因果不二门〕，因即从迷而言，果乃就悟而说。始从人、天，终至等觉菩萨，皆名为因。唯妙觉佛，独称为果。良以九界众生，无明惑覆，实相之理未显，名因。唯妙觉佛，无明净尽，实相之理，究竟显发，随机应现，设化无方，乃名果也。十界迷悟虽殊，实相始终理一，故名不二。此之不二，不出一念。故心法妙所以为门也。（等觉者，去后妙觉佛犹有一等，胜前诸位，得称觉也。妙觉者，谓自觉、觉他、觉行圆满，不可思议也。九界者，菩萨界、缘觉界、声闻界、天界、人界、修罗界、饿鬼界、畜生界、地狱界。兼佛即名十界也。） 〔五、染净不二门〕，无明之用为染，法性之用为净。无明、法性，体本不二，用乃有殊。迷则全法性而为无明，全起无明之用，以在缠心，变造诸法，念念住著，名之为染。悟则全无明而为法性，全起法性之用，以离障心，应赴众缘，念念舍离，名之为净。然在缠，染心本具妙理，与净不殊，故名不二。此之不二，不出一念。故心法妙所以为门也。（在缠心者，缠即缠缚，谓众生心识为惑业之所缠缚也。离障心者，障即障碍，谓佛心想惑业净尽，离乎障碍也。） 〔六、依正不二门〕，依者，依止之处，即所依之土也。正者，正受其报，即能依之身也。如佛果后，示现下三国土名为依报；示现前三教主及九界身，名为正报。法华开显三土，即是寂光，九界无非圆佛，寂光即所依之土，圆佛乃能依之身。以寂光、圆佛，理本无二，故能依中现正，正中现依。果既依正不二，因亦复然，由理同故。即知诸佛、众生，体用不二。此之不二，不出一念。故心法妙所以为门也。（下三国土者，同居土、方便土、实报土，以对常寂光土在上，故名下也。前三教主者，即藏、通、别三教果佛也。九界身者，即菩萨等九界之身也。寂光者，即常寂光土也。） 〔七、自他不二门〕，自即自己，他谓他机，此就三法论也。佛法、众生法，皆名为他；唯己心法，名之为自。以由十界互具，则心、佛、众生各有生佛。若己生佛显，则与他佛、生佛同，俱为能化；唯他众生生佛，而为所化。故云他生他佛尚与心同，况己心生佛，宁乖一念？既同一念，自他岂殊，故名不二。此之不二，不出一念。故心法妙所以为门也。 〔八、三业不二门〕，三业者，如来果后垂化，清净身口意业也。谓身轮现通，口轮说法，意轮鉴机。当知身尚无身，说亦非说，身口平等，等彼意轮，心色一如，故名不二。此之不二，不出一念。故心法妙所以为门也。（身口意轮者，轮有摧碾之用，喻佛鉴机现通说法，皆能摧碾众生惑业，故名轮也。心色一如者，心即意，色即身、口，谓身口意三业，皆同一性，无有别也。） 〔九、权实不二门〕，权谓权谋，即九界七方便之法也；实谓真实，即佛界圆乘之法也。盖法华已前，四时未会，权实不融。至法华开显九界七方便之权，即是佛界圆乘之实。实即是权，权即是实；实外无权，权外无实。皆称秘妙，故云不二。此之不二，不出一念。故心法妙所以为门也。（七方便者，方即方法，便即便宜。谓藏通两教二乘为四，及藏通别三教菩萨共为七，以其同修方便之道故也。） 〔十、受润不二门〕，受润者，从喻而立名也。受即领纳，以三草二木喻七方便，众生为能受也。润即沾润，谓如来说前四时三教之法，如云注雨，为能润也。法华开前四时三教之法，皆即圆法。七方便众生，咸蒙授记作佛。譬如三草二木，皆一地所生，一雨所润，无复差降，故名不二。此之不二，不出一念。故心法妙所以为门也。（三草二木喻七方便者，下草喻人、天，中草喻声闻、缘觉，上草喻藏教菩萨，小树喻通教菩萨，大树喻别教菩萨也。此七方便，因对下草，故列人天；而合藏通两教二乘但为二也。上之七方便，因对论权实之法，故不及人天也。）［出瑜伽师地论］ 〔一、梦所作业〕，梦所作者，谓梦中所为，非意思所起，亦非身口所作，是为不增长业也。 〔二、无知所作业〕，无知所作者，谓无所知觉之人所作之业，皆非意思所起，是为不增长业也。 〔三、无故思所作业〕，无故思所作者，谓身口所作之业，非故意所思而起，是为不增长业也。 〔四、不利不数所作业〕，不利不数所作者，谓不以利养而作，亦不数数而作，是为不增长业也。 〔五、狂乱所作业〕，狂乱所作者，谓痴狂昏乱之人，於身口所作，本非故意，亦非知觉，是为不增长业也。 〔六、失念所作业〕，失念所作者，谓人既失正念，即同迷痴，凡所作业，不由意地而起，是为不增长业也。 〔七、非乐欲所作业〕，非乐欲所作者，谓凡所作业，必从乐欲心起；若其所作，既非乐欲，是为不增长业也。 〔八、自性无记业〕，自性无记者，谓无记性所作，非善因缘，亦非不善因缘，是为不增长业也。（无记性者，谓不善不恶之性也。） 〔九、悔所损业〕，悔所损者，谓先所作业，既生惭愧，悔过迁善，其业即损，是为不增长业也。 〔十、对治所损业〕，对治所损者，谓所作业，方便对治。如□心起时，即以慈悲治之，其业损减，是为不增长业也。谓三世各三为别，一念为总，故名十世。三世区分，不相杂乱，故云隔法。三世互在，递相成立，乃称异成。经云：菩萨有十种说三世。过去说过去，过去说现在，过去说未来；现在说过去，现在说平等，现在说未来；未来说过去，未来说现在，未来说无尽；又云无量无数劫，解之即一念。是也。（平等者，谓现在中现在，望前后过去未来得平等故也。无尽者，谓未来中未来，於未来际无有尽故也。）［出华严经疏］ 妙高，即须弥山也。以其四宝所成，出七金山之上，故名妙高。如来说华严经时，以自在神力，升此山顶，加被法慧菩萨，说十住菩萨之法行有此十喻焉。（梵语须弥，华言妙高。四宝者，金银琉璃水精也。七金山者，一双持、二持轴、三担木、四善见、五马耳、六障碍、七持地，皆言金者，有金色光明故也。） 〔一、体妙〕，谓此山以四宝所成，其体胜妙。以喻菩萨由闻思修，解四法而为妙体也。（闻谓闻受佛法，思谓思惟佛法，修谓修习佛法，解谓解了佛法。） 〔二、相妙〕，谓此山有八方四级，其相胜妙。以喻菩萨具足四德八圣之妙相也。（八方者，即东西南北四维也。四级，犹四层也。四德，即常乐我净也。八圣即八正道，谓正见、正思惟、正语、正业、正命、正精进、正念、正定也。） 〔三、色妙〕，谓山之北金色，东银色，南琉璃色，西水精色，一切草木鸟兽等物，随所至处，则同其色，自常不变。以喻菩萨四辩为色，令物所解皆同，而自智不变也。（四辩者，义辩、法辩、辞辩、说辩也。） 〔四、德妙〕，谓此山八方猛风所吹，不能令动。以喻菩萨八法不能动也。（八法者，一利、二衰、三毁、四誉、五称、六讥、七苦、八乐也。） 〔五、眷属妙〕，谓七金山七重围绕，及七香水海海印旋流，犹如眷属。以喻菩萨七支奉戒，如金山围绕；七识流转，如海印旋流也。（海印者，大集经云：阎浮提一切众生，身及与外色，大海中皆有印像，故名海印。七支戒者，不杀生、不偷盗、不邪淫、不妄语、不绮语、不恶口、不两舌。七识即意识，谓意识流动不息也。） 〔六、依持妙〕，谓此山唯诸天及得神通者之所依止居住；以喻菩萨第一义天依持而住，可以神会，非有情能升也。（第一义天，即第一义谛之理也。） 〔七、作业妙〕，谓此山不离本处，而镇四洲，映蔽日月，而成昼夜。以喻菩萨不离本处，遍应十方，映蔽佛日及菩萨月，而成涅盘生死昼夜也。（四洲，东弗于逮、南阎浮提、西瞿耶尼、北郁单越也。日月於山腰旋转，而成昼夜，故云映蔽日月也。梵语涅盘，华言灭度。昼夜者，涅盘为昼，生死为夜也。） 〔八、生果妙〕，谓此山有波利质多罗树，能利益天众，而生妙果。以喻菩萨生教行果，而犹妙树也。（波利质多罗，华言圆生。谓枝叶四布，香气周遍五十由旬，在山顶三十三天善法堂之东北，诸天於树下游乐，故云利益天众。） 〔九、为首妙〕，谓此山於世界成时，四洲之中，最为先成，是名为首妙。以喻菩萨，世界初成之时，先出於世，为诸众生现种种资具也。 〔十、坚固妙〕，谓此山於世界坏时，铁围等山悉皆灭坏，而此山坏最在后，名为坚固。以喻菩萨，若世界将坏，最后灭度，为诸众生而说上定，令免三灾也。（上定，无色界定也。三灾，风灾、水灾、火灾也。）［出宗镜录］ 谓真如性体，广博无量，犹若虚空，有斯十义也。 〔一、无障碍义〕，无障碍者，谓真如性体，於一切诸法，圆融通达，悉无障碍也。 〔二、周遍义〕，周遍者，谓真如性体，於一切处，无不周遍也。 〔三、平等义〕，平等者，谓真如性体，於一切法，等无有异也。 〔四、广大义〕，广大者，谓真如性体，广而无边，大而无外也。 〔五、无相义〕，无相者，谓真如性体，圆明寂绝，离诸色相也。 〔六、清净义〕，清净者，谓真如性体，湛然莹彻，无所染污也。 〔七、不动义〕，不动者，谓真如性体，圆常凝静，不迁不变也。 〔八、有空义〕，有空者，谓真如性体，本来空寂，能灭一切有为之法也。 〔九、空空义〕，空空者，谓真如性体，本来空寂，於诸空相，亦不可得也。 〔十、无得义〕，无得者，谓真如性体，诸佛众生，本来具足；虽有能证之智，而所证之理，体元寂绝，亦不可得也。［出宗镜录］ 〔一、水体澄清〕，谓众生真如之心，自性清净，圆湛明彻，本来无染，犹水之澄清也。 〔二、得泥成浊〕，谓众生真如之心，性虽清净，而为无明之所染污，觉成不觉，犹水本清净，得泥成浊也。（无明者，无所明了也。） 〔三、虽浊不失净性〕，谓众生真如之心，虽为无明所染，而清净本然之性，初不变异。犹水虽浊，而其净性，则不失也。 〔四、泥澄净现〕，谓众生真如之心，为无明所覆，其体昏昧。若能除去无明之惑，则本然清净之性，自然澄现。犹水之浊，澄去其泥，则净体现矣。 〔五、遇冷成冰，而有硬用〕，谓众生真如之心，与无明合，则能随诸染缘，变造九界之法，而成本识之用。犹水之遇冷成冰，而有坚硬用也。（九界者，菩萨界、缘觉界、声闻界、天界、人界、修罗界、饿鬼界、畜生界、地狱界也。本识，即第八识也。） 〔六、虽成硬用，不失濡性〕，谓众生真如之心，虽随无明之缘，起诸染用，然即事恒真，其不变之性，未始不存。犹水虽成坚硬之用，而其濡性，未尝有失也。 〔七、暖融成濡〕，谓众生真如之心，虽随无明之缘，而起染用；然无明若尽，则本识还净。犹水之成冰，遇暖而融，濡性自成也。 〔八、随风波动，不改静性〕，谓众生真如之心，随无明风，而波浪起灭，然其不生不灭之性，则自然不变，犹水之随风波动，而静性不改也。 〔九、高下流注，不动自性〕，谓众生真如之心，随缘流注，而性常湛然不动。犹水随地高下，排引流注，而不动自性也。 〔十、随器方圆，不失自性〕，谓众生真如之心，普遍诸有为法，而自性不失。犹水之随器方圆，而不失自性也。［出宗镜录］ 海印是喻。梵语三昧，华言正定。从喻立称，故名海印三昧。谓大海澄□，湛然不动，万象皆现，如印印物。如来智海，清净湛然，一切众生心念根欲，悉在如来三昧智中，犹海现像也。 〔一、无心能现〕，谓如来三昧法性平等，离诸名相，不加功用，而能显现一切诸相，是名无心能现。 〔二、现无所现〕，谓如来三昧，随众生心，现种种相，如光如影，了不可得，是名现无所现。 〔三、能现所现非一〕，谓如来三昧能现之智，与所现之境，一念圆融，十方普应，是名能现所现非一。 〔四、能现所现非异〕，谓如来三昧能现之智，所现之境，虽十方普应不同，莫不本乎一念，是名能现所现非异。 〔五、无去来〕，谓如来三昧，万法现於自心，彼亦不来；身相遍於法界，我亦不去，是名无去来。 〔六、广大〕，谓如来三昧普遍包容，无法不备，众生世界，不离一心，是名广大。 〔七、普现〕，谓如来三昧，一切世界於一心中，不简巨细，皆悉能现，是名普现。 〔八、顿现〕，谓如来三昧，一切世界当念即现，无前无后，色相宛然，是名顿现。 〔九、常现〕，谓如来三昧，於诸法相，无有不现之时。非如明镜，像对则现，不对则不能现，是名常现。 〔十、非现现〕，谓如来三昧，寂然不动，为众生故，於非应中随感而应。犹如明镜，无心现物，而像对即现，是名非现现。［出华严经疏］ 缘起者，谓诸法所起因缘，递相摄持，涉入无碍，分为十种，以释前十玄门之义也。 〔一、诸缘各异义〕，诸缘各异者，谓诸法缘起各不同也。盖诸法递互相望，要须体用各别，不相杂乱，方成缘起。经云：多中无一性，一亦无有多。是也。 〔二、互遍相资义〕，互遍相资者，谓诸法所起，更互周遍相应资助，方成缘起也。如一缘遍应多缘，此一则具多一，若不多一，则应不遍，不成缘起。当知此法界中，一缘具多，法法皆尔，无不互遍相资。经云：知以一故众，知以众故一。是也。 〔三、俱存无碍义〕，俱存无碍者，谓凡是一缘，要具前之二义，方成缘起无碍也。然必由各异方得待缘，必由遍应方自具德。是故自一多一，自在无碍。经云：诸法无所依，但从和合起。是也。（自一多一者，谓如十数中，以一为自一，以自一应余九，为多一也。） 〔四、异体相入义〕，异体相入者，谓诸法异体，递相涉入也。盖诸法力用，递相依持，方成缘起。如一持多，则多入一内；如多持一，则一入多内也。 〔五、异体相即义〕，异体相即者，谓诸法异体，更互相望，全体形夺也。然具有体无体，方成缘起。若一缘有体，能起诸缘，即是一缘；若一缘无体，所起之缘，即是诸缘。一缘有体无体既尔，诸缘有体无体亦然。经云：一即是多，多即一。是也。（全体形夺者，谓有无之体，更互形比与夺也。一缘者，即一法之因缘也。） 〔六、体用双融义〕，体用双融者，谓会前异体相入相即，二种皆融通也。盖诸法体用，交涉无碍，方成缘起。以体无不用故，举体全是用；以用无不体故，举用全是体。互不相碍，交彻圆融也。 〔七、同体相入义〕，同体相入者，谓一缘多缘无别体，故名为同体。若一缘有力，则能持多一，若多一无力，则依彼一缘。是故一能摄多，多便入一；多能摄一，一便入多也。 〔八、同体相即义〕，同体相即者，谓本一多一同是一体，故相即也。盖本一有体，能作多一；多一无体，由本一成多一，即本一也。故本一有体，则多一无体，多一有体，则本一无体也。（本一者，谓多数中随其所用之一即为本也。） 〔九、俱融无碍义〕，俱融无碍者，谓融前同体相入相即，二种皆无碍也。盖体无不用，则有同体相入，而无相即之义；用无不体，则有同体相即，而无相入之义。今既全体全用，则亦入亦即也。 〔十、同异圆满义〕，同异圆满者，谓前九义有同有异，总合为一，成大缘起。令多义门，同时具足，皆悉圆满也。［出摩诃止观］ 十乘者，十乘观法也。此十通名乘者，乘即运载之义。如世车乘，堪能运载也。盖言修行之人，依此十法修之，则能运出生死之苦海，到於涅盘彼岸也。数至十者，由修观之人，上中下根不等。上根者，唯观初不思议境，即得破惑显理；其次者，於初种观法修之不入，须用第二发心，乃至第八对治助开，方能破惑显理；又其次者，於前七种观之不入，须用第八知位次乃至第十离法爱，方能破惑显理。故止观大意云：上根唯一法，中根二惑七，下根方具十。又为知妙境为九乘之本，称本修九，方堪入於初住，是故备论此十乘也。（梵语涅盘，华言灭度。初住者，即十住中初发心住也。） 〔一、观不思议境〕，观即能观，境即所观。所观者何？不出色、心。色从心造，全体是心。故经云：三界无别法，唯是一心作。即众生日用现前，以根对尘，所起一念之妄心也。此心既全真成妄，今达妄即真，即此妄心，具足诸法，无有缺减。即心是一切法，一切法是心，非一非异，不前不后，玄妙寂绝，非识所识，非言所言，故指此心为不思议境也。於此一心，念念以即空、即假、即中三观观之。若观一法即一切法，假观也；观一切法即一法，空观也；非一非一切，而一而一切，中观也。空观破见、思惑，证般若德；假观破尘沙惑，证解脱德；中观破无明惑，证法身德。三观既即一而三，三惑岂前后而破，三德非次第而证。说之次第，理非次第。由证三德，即入初住。所谓上根之人，唯用一法，即指此初观也。（三界者，欲界、色界、无色界也。以根对尘者，谓以眼耳鼻舌身意之六根，对色声香味触法之六尘也。不前不后者，一心不在前，诸法不在后也。空假中者，离性离相谓之空，无法不备谓之假，非空非假谓之中也。非一非一切者，中观双遮空假也；而一而一切者，中观双照空假也。见、思惑者，谓意根对法尘而起分别曰见惑，眼等五根对色等五尘起诸贪染曰思惑。尘沙惑者，谓众生之惑，种类数多如尘若沙也。无明惑者，谓於中道之理，无所明了也。三德者，法身德、般若德、解脱德也。） 〔二、发真正菩提心〕，梵语菩提，华言道。初起大志，造趣所期，名之为发。不依偏权之教，而依圆实中道妙境，名曰真正。菩提即所期之果，妙境即所行之路，心即能行能趣之心也。盖由中根之人，观上妙境不悟，须再加发心，於静心中思惟彼我，痛悯自他无量劫来沉沦生死，纵发小志，迷菩提心。我今虽知，行犹未备，故依前妙境，发四弘誓。谓众生无边誓愿度，烦恼无数誓愿断，此二誓，下化众生也；法门无尽誓愿知，佛道无上誓愿成，此二誓，上求佛道也。发此誓愿，如理思惟，豁然悟理，入凡、圣位，是为发真正菩提心也。（偏权圆实者，谓藏通别三教为偏、为权，圆教为圆、为实也。弘誓者，弘，广也；誓，制也。谓发愿广制其心也。凡圣位者，凡即五品十信之位，圣即十住等位也。） 〔三、善巧安心〕，善巧安心者，善以法性自安其心也。以法性为所安，以寂照为能安。寂即是止，照即是观。若信此心但是法性，则起是法性起，灭是法性灭；了其实不起灭，妄谓起灭，如是体达功成，法界俱寂，是名为止。若观察此心体是无明，无明痴惑，即是法性；无明、法性，本来皆空，空亦不可得。法界洞朗，名之为观。若离法性无安心处，若离止观无安心法。由上发心不悟，故用此方便善巧，令心得安也。 〔四、破法遍〕，破法遍者，谓以三观能破之法，遍破诸惑也。藏通二教但用空观，破见、思惑，不得言遍。别教先以空观破见、思惑，次以假观破尘沙惑，后以中观破无明惑。无明未尽，亦不得言遍。今圆顿教三观，□在一心，心空故一空，一切空即诸法皆空，空则三惑俱破也。心假故一假，一切假即诸法皆假，假则三谛皆立也。心中故一中，一切中即诸法皆中，中则无惑不破，无理不显，故名遍也。若上善巧安心惑破理显，不俟更破。由未安故，故须此破法遍也。（三谛皆立者，谓真谛、俗谛、中谛之法，皆建立也。） 〔五、识通塞〕，通即通达，谓菩提、涅盘、六度等法，其性虚通，而能显发实相之理，皆名为通。塞即蔽塞，谓生死、烦恼、六蔽等法，其性昏暗，以能蔽塞实相之理，不能显发，皆名为塞。若一[既/木]言之，如前破法遍中所破诸惑为塞，能破之法为通。若别途言之，於能破观法复起爱著，亦名为塞。所谓於通起塞。此塞须破，於塞得通，此通须护，但破塞存通。如除膜养珠，破贼护将。由上破法遍中，修之未悟，复恐於通起塞，於塞无通，所以立此通塞一门，捡彼破法遍，令於塞得通，於通无塞，故名识通塞也。（六度者，一布施、二持戒、三忍辱、四精进、五禅定、六智慧也。烦恼者，谓昏烦之法恼乱心神也。六蔽者，一悭贪、二破戒、三□恚、四懈怠、五散乱、六愚痴也。除膜养珠者，膜谓眼中所翳之膜，珠即眼中之睛也。） 〔六、道品调适〕，道即能通之义。品类不同，故名道品。谓三十七道品，而能通至涅盘也。调适者，调谓调停，亦调试也。适，当也、宜也。从别言之，故有三十七品；若从总而言，此三十七品，不出戒定慧。即是以戒定慧而调适也。若修四念处，能生正勤，正勤发如意足，如意足生五根，五根生五力，五力生七觉，七觉入八正道，是为调停适当也。若随人根性，於诸道品，何者相应，可以入理，是为调试适宜也。当知道品即四谛之道谛也。今依圆教，无作四谛，三十七品成於一心三观也。於上破法遍及识通塞，若不以道品调适，何能疾与真法相应。故大论云：三十七品是行道法，修道之人，若欲破惑入理，必须此道品调适也。（三十七道品者，观身不净、观受是苦、观心无常、观法无我，是四念处。已生恶，令永断；未生恶，令不生；已生善，令增长；未生善，令得生，是四正勤。欲如意足、念如意足、精进如意足、思惟如意足，是四如意足。信根、精进根、念根、定根、慧根，是五根。信力、精进力、念力、定力、慧力，是为五力。念觉分、择法觉分、精进觉分、喜觉分、除觉分、定觉分、舍觉分，是七觉分。正见、正思惟、正语、正业、正命、正精进、正念、正定，是八正道。已上诸法总为三十七道品也。） 〔七、对治助开〕，对即对待，治即攻治。谓行人正修观时，忽或邪倒心起，障於正行，不能前进。随所著心，须以相应之法而对破之。著心既息，则正行可进，实理可显。如世医治病之术，药必对病而用。其患冷病者，必以热药治之；患热病者，必以冷药治之；患不冷不热者，必以温和之药治之。药力若效，其病即愈。病既愈已，身即安康。今论对治之法，亦犹是也。而言助开者，盖由邪倒之心，障蔽正行，而使解脱之门不开。今修此对治助道之法，助於正观之行，开彼解脱之门，故名对治助开。试就六蔽六度言之：若人修上道品调适，解脱不开，而悭贪忽起，激动观心，於身命财守护保著，当用舍施之法而对治之。若破戒心起，乖违净禁，当确持戒律而对治之。若□恚暴怒，常生忿恨，当用忍辱而对治之。若放逸懈怠，恣纵闲荡，当用精进而对治之。若浮掉驰骋，散乱不定，当用禅定而对治之。若沉昏暗塞，愚痴迷惑，当用智慧而对治之。前之六种观法，皆名正行；六度等法，名为助道。涅盘经云：众生烦恼非一种，佛说无量对治门。是也。 〔八、知位次〕，位即行行所历之地位，次即次第。谓所历之位，高下浅深不相混杂也。若修行者不知位次，下根障重，非惟正助不明，却生上慢。谓已均佛，未得谓得，未证谓证。故小乘经中，四禅比丘，谓得四果。大乘经中，魔为菩萨授记。若知位次，则无如是之失。故须知位次也。（正助者，正即所修止观之行，助即六度等道之行以助，助於正也。四禅者，即色界第四禅也。梵语比丘，华言乞士。四果者，即声闻所证，须陀洹果、斯陀含果、阿那含果、阿罗汉果也。授记者，圣言说与曰授，果与心期曰记也。） 〔九、安忍〕，安即不动，忍即忍耐。谓修观之人，初观不思议境，至第八知位次，或入五品，障转慧开，神智爽利，本不听学，能解经论，欲释一义。辩不可尽，或说一两句法，或说一两则禅，初对一人，传诵渐广，则外招名利，内动宿障；宿障纵少，名利弥至，为众围绕，废损自行。非惟正行不进，障道还兴。惟当自勉，於名利心，安然不动；复须忍耐内外荣辱，策励其心，故名安忍。（五品者，随喜、读诵、说法、兼行六度、正行六度也。障转者，谓惑业之障，转成解脱也。慧开者，谓观理之智开明也。一两则，犹一两段也。宿障者，谓宿世过去之业也。内外荣辱者，谓内心外身之荣辱也。） 〔十、离法爱〕，离法爱者，谓於中道之法，远离爱著之心也。盖言修行之人，修前九种观法，已过内外二障，应入初住；而不入者，由住六根清净之位，爱著中道相似之法，所以不能进入也。此相似位，无内外障，唯有法爱。法爱若断，即得发真中道，入於初住，故名离法爱也。第八、第九、第十，三种，皆为下根之人，修前七种观法，不能入理，故须明之。所谓下根，方具十也。（内外障者，内即惑业，外即名利等，皆能障蔽正行故也。六根清净者，谓眼耳鼻舌身意，已离惑业染污之法，而获清净功德也。相似法者，谓於中道之理，未能真证，而发相似之解也。）善财承教，至安住国，参不动优婆夷，为说求一切法无厌足三昧光明已。乃云：如诸菩萨，如金翅鸟，游行虚空，无所障碍，能入一切众生大海，见有善根已成熟者，即便执取，置菩提岸等法，而我云何能知能说。复令参遍行外道。［出楞严经］ 〔一、□习因〕，习即数习之义。□习因者，谓□习交接，研磨不休，故有火光於中发动，二习交然，故有铁床铜柱八热地狱之报也。（八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。） 〔二、贪习因〕，贪习因者，谓贪习之心，往来计□，发於相吸，吸揽不止，则感於水，积风为寒，结水为冰，故有寒冰地狱之报也。（吸，入息也。） 〔三、慢习因〕，慢习因者，谓慢习交陵，发於相恃，□纵驰骋，流逸不止，积致恶毒，故有血河毒海灌吞之报也。 〔四、□习因〕，□习因者，谓□习交冲，发於相忤，故心热发火，铸气为金，此业所感，故有宫割斩斫等报也。（铸气为金者，谓热恼不息，气忿成坚也。宫即五刑中之宫刑也。） 〔五、诈习因〕，诈习因者，谓诈习交诱，发於相调，诈伪之心，引起不住。此业所感，故有□械鞭杖等报也。（调者，戏也、弄也。） 〔六、诳习因〕，诳习因者，谓诳习交欺，发於相罔，诬罔不止，其心飞扬，如风鼓尘，使人无见。故有腾掷飞坠漂沦等报也。 〔七、冤习因〕，冤习因者，谓冤习交嫌，发於[行@(午/止)]恨，如阴毒人，心怀毒恶，此业所感，故有投掷击射等报也。 〔八、见习因〕，见习因者，谓见习交明，邪悟诸业，各执己见，互相是非，其事发於违拒，故有勘问权诈，拷讯推鞫（音菊）等报也。 〔九、枉习因〕，枉习因者，谓枉习交加，发於诬谤，如谗贼人，逼枉良善，此业发现，故感拘押按捺，迫蹙其体，沥漉其血等报也。 〔十、讼习因〕，讼习因者，谓诤讼交喧其事，发於隐覆，如鉴照烛，不能隐藏，故有业镜、火珠，披露宿业对验等报也。［出法界次第］ 入即涉入之义。谓六根、六尘互相涉入，故名十二入也。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔一、眼入〕，谓眼根对色，即能见色，是名眼入。 〔二、耳入〕，谓耳根对声，即能闻声，是名耳入。 〔三、鼻入〕，谓鼻根对香，即能嗅香，是名鼻入。 〔四、舌入〕，谓舌根对味，即能尝味，是名舌入。 〔五、身入〕，谓身根对触，即能觉触，是名身入。 〔六、意入〕，谓意根对法，即能分别於法，是名意入。 〔七、色入〕，谓一切可见之色，而对於眼，是名色入。 〔八、声入〕，谓一切可闻之声，而对於耳，是名声入。 〔九、香入〕，谓一切可嗅之香，而对於鼻，是名香入。 〔十、味入〕，谓一切可尝之味，而对於舌，是名味入。 〔十一、触入〕，谓一切可觉之触，而对於身，是名触入。 〔十二、法入〕，谓一切可分别之法，而对於意，是名法入。
入，涉入也。谓六根、六尘互相涉入也。如来为迷色偏重者，开色为眼耳鼻舌身，及以色声香味触合受想行识四种心法，但名为意。意之所对，唯一法尘。令其细观於色，是为开色合心，故说为十二入也。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）［亦名十二部经，出大智度论］ 〔一、修多罗〕，梵语修多罗，华言契经。契者，上契诸佛之理，下契众生之机。经者，法也，常也。十界同遵曰法，三世不易曰常，此圣教之总名也。又修多罗即是长行直说法相，随其义理长短，不以字数为拘也。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。） 〔二、只夜〕，梵语只夜，华言应颂，又云重颂。谓应前长行之文，重宣其义，或六句、四句、三句、二句，皆名颂也。 〔三、伽陀〕，梵语伽陀，华言讽颂。谓不颂长行，直说偈句。如金光明经中空品等是也。 〔四、尼陀罗〕，梵语尼陀罗，华言因缘。如经中有人问，故为说是事；如律中有人犯是事，故制是戒。如来所说一切根本缘起之事，皆名因缘。如法华经中，化城喻品，说宿世因缘等是也。 〔五、伊帝目多〕，梵语伊帝目多，华言本事。谓说诸菩萨弟子因地所行之事。如法华经中本事品云：药王菩萨，於日月净明德佛所，得法欢喜，即然身臂，以为供养；修诸苦行，求菩提道。等是也。（梵语菩提，华言道。） 〔六、□多伽〕，梵语□多伽，华言本生。谓说佛菩萨本地受生之事。如涅盘经云：比丘当知，我於过去，作鹿罴獐兔龙及作金翅鸟、粟散王、转轮圣王之类。是也。（梵语比丘，华言乞士。） 〔七、阿浮达磨〕，梵语阿浮达磨，华言未曾有，亦云希有。谓如佛初生时，即行七步，足迹之处，皆有莲华，放大光明，遍照十方世界，而发是言：我是度一切众生生老病死者。地大震动，天雨众华，树出音声，作天妓乐，如是等无量希有之事是也。 〔八、婆陀〕，梵语婆陀，具云阿波□那，华言譬喻。谓如来说法，为钝根者，假譬喻以晓示之，令其开解。如法华经中，火宅、药草等喻是也。 〔九、优婆提舍〕，梵语优婆提舍，华言论议。谓诸经中问答辩论诸法之事。如法华经提婆达多品中，智积菩萨与文殊师利论说妙法等是也。（梵语提婆达多，华言天热。梵语文殊师利，华言妙德。） 〔十、优□那〕，梵语优□那，华言自说。谓无有人问，如来以他心智，观众生机，而自宣说。如楞严会上，说五十种魔事，不待阿难请问。又如弥□经，无有缘起，自告舍利弗等是也。（五十种魔者，谓色受想行识五阴，各有十种也。梵语阿难，华言庆喜。梵语舍利弗，华言□子。） 〔十一、毗佛略〕，梵语毗佛略，华言方广。方者法也，广者大也。又正理曰方，包富曰广。谓大乘方等经典，其义广大，犹如虚空也。 〔十二、和伽罗〕，梵语和伽罗，华言授记。谓如来为诸菩萨、辟支、声闻授作佛记。如法华经云：汝阿逸多，於当来世，而成佛道，号曰弥勒。等是也。（辟支，梵语具云辟支迦罗，华言缘觉。梵语弥勒，华言慈氏，阿逸多，即弥勒字也。）善财承教，至名闻国河渚中，参自在主童子，为说一切工巧大神通智光明法门已。乃云：如诸菩萨能知一切众生数及能知一切诸法差别等，而我何能说其功德，示其所行。复令参具足优婆夷。［出天台四教仪］ 谓无明等展转感果名因，互相由藉为缘，三世相续，无间断也。（三世相续无间断者，谓由过去世无明、行为因，感现在世识乃至受，五者为果；由现在果，起爱、取、有三者，为现在因；由现在因，感未来世生、老死之果，如是循环，无间断也。） 〔一、无明〕，谓过去世烦恼之惑，覆於本性，无所明了，故曰无明。 〔二、行〕，谓过去世，身口造作一切善不善业，是名为行。 〔三、识〕，谓由过去惑业相牵，致令此识，投托母胎，一刹那间，染爱为种，纳想成胎，是名为识。（梵语刹那，华言一念。） 〔四、名色〕，名即是心，谓心但有名而无形质也；色即色质，即是身也。谓从托胎已后，至第五个七日，名形位，生诸根形，四支差别，是名为色。（四支者，即两手两足也。） 〔五、六入〕，谓从名色已后，至第六个七日，名发毛爪齿位，第七七日，名具根位，六根开张，有入六尘之用，是名六入。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔六、触〕，谓出胎已后，至三四岁时，六根虽触对六尘，未能了知生苦乐想，是名为触。 〔七、受〕，谓从五六岁至十二三岁时，因六尘触对，六根即能纳受前境好恶等事，虽能了别，然未能起淫贪之心，是名为受。 〔八、爱〕，谓从十四五岁至十八九岁时，贪於种种胜妙资具及淫欲等境，然犹未能广遍追求，是名为爱。 〔九、取〕，谓从二十岁后，贪欲转盛，於五尘境，四方驰求，是名为取。（五尘者，色尘、声尘、香尘、味尘、触尘也。） 〔十、有〕，谓因驰求诸境，起善恶业，积集牵引，当生三有之果，是名为有。（因果不亡为有，三有者，欲有、色有、无色有，即三界也。） 〔十一、生〕，谓从现世善恶之业，后世还於六道四生中受生，是名为生。（六道者，天道、人道、修罗道、饿鬼道、畜生道、地狱道也。四生者，胎生、卵生、湿生、化生也。） 〔十二、老死〕，谓从来世受生已后，五阴之身，熟已还坏，是名老死。（五阴者，色阴、受阴、想阴、行阴、识阴也。）［出药师如来本愿功德经］ 文殊师利菩萨白佛言：惟愿演说诸佛名号，及本昔所发殊胜大愿。佛言：东方过此十恒沙等佛土之外，有世界名净琉璃，彼土有佛，名药师琉璃光如来。本行菩萨行时，发十二大愿。（梵语文殊师利，华言妙德。菩萨，梵语具云菩提萨□，华言觉有情。梵语琉璃，华言青色宝。） 〔一愿〕，愿我来世於佛菩提得正觉时，自身光明炽然，照曜无量无数无边世界，三十二相、八十种好以为庄严；我身既尔，令一切众生如我无异。（梵语菩提，华言道。三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。八十种好者，一指爪狭长、二手足指圆、三手足各等无差、四手足圆满、五筋脉盘结、六两踝深隐、七行步正直、八行步威容齐整、九行步安平、十行步有仪、十一回身顾视、十二支节殊胜、十三骨节交结、十四膝轮圆满、十五隐处妙好、十六身支润滑、十七身容敦肃、十八身支坚固、十九身支安定、二十身相端严、二十一身有圆光、二十二腹形方正、二十三脐深右旋、二十四脐厚妙相、二十五肌肤匀净、二十六手掌充满、二十七手文深长、二十八唇色红润、二十九面门圆满、三十舌相长广、三十一发声威震、三十二音韵美妙、三十三鼻高修直、三十四诸齿方整、三十五诸牙明洁、三十六目广清净、三十七眼相修广、三十八眼睫齐整、三十九双眉修长、四十双眉绮靡、四十一双眉高朗、四十二耳厚修长、四十三两耳相好、四十四容仪端丽、四十五额广圆满、四十六身分殊胜、四十七首发修长、四十八首发香洁、四十九首发齐整、五十首发坚固、五十一首发光滑、五十二身分坚实、五十三身体庄严、五十四诸窍清净、五十五身力充美、五十六身相严好、五十七面轮修广、五十八颜貌舒泰、五十九面颜光泽、六十身支严净、六十一毛孔出香、六十二面门出香、六十三首相妙好、六十四身毛纤柔、六十五法音圆辩、六十六顶相高妙、六十七指网分明、六十八行不履地、六十九神力自持、七十威德远震、七十一音声和雅、七十二观机说法、七十三一音演说、七十四次第说法、七十五等观有情、七十六先观后作、七十七相好具足、七十八顶骨坚实、七十九颜容奇妙、八十胸臆妙好。） 〔二愿〕，愿我来世，得菩提时，身如琉璃，内外清净，无复瑕垢，光明广大，威德炽然，身善安住，焰网庄严，过於日月；若有众生，昏暗及夜，莫知方所，以我光故，随意所趣，作诸事业。 〔三愿〕，愿我来世，得菩提时，以无边无限智慧方便，令无量众生，受用无尽，莫令一人有所乏少。 〔四愿〕，愿我来世，得菩提时，诸有众生，行异道者，一切安立菩提道中；行声闻、辟支佛道者，皆以大乘而安立之。（辟支，梵语具云辟支迦罗，华言缘觉。） 〔五愿〕，愿我来世，得菩提时，若有众生，於我法中，修行梵行；此诸众生，无量无边，一切皆得不缺减戒，具三聚戒，无有破戒起恶道者。（三聚戒者，摄律仪戒、摄善法戒、饶益有情戒也。） 〔六愿〕，愿我来世，得菩提时，若有众生，其身下劣，诸根不具，丑陋顽愚，聋盲跛□，身挛背伛，白癞癫狂；若复有余种种身病，闻我名已，一切皆得诸根具足，身分成满。 〔七愿〕，愿我来世，得菩提时，若有众生，诸患逼切，无护无依，无有住处；远离一切资生医药，又无亲属，贫穷可愍。此人若得闻我名号，众患悉除，无诸痛恼，乃至究竟无上菩提。 〔八愿〕，愿我来世，得菩提时，若有女人，为诸恶之所逼恼，□离女身，愿舍女形，闻我名已，转女人身，成丈夫相，乃至究竟无上菩提。 〔九愿〕，愿我来世，得菩提时，令一切众生，解脱魔网；若堕种种异见稠林，悉当安立置於正见，次第示以菩萨行门。 〔十愿〕，愿我来世，得菩提时，若有众生，种种王法，系缚鞭挞，牢狱应死，无量灾难，悲忧煎迫，身心受苦；此等众生，以我福力，皆得解脱一切苦恼。 〔十一愿〕，愿我来世，得菩提时，若有众生，饥火烧身，为求食故，作诸恶业；我於彼所，先以最妙色香味食，饱足其身；后以法味，毕竟安乐。 〔十二愿〕，愿我来世，得菩提时，若有众生，贫无衣服，寒热蚊虻，日夜逼恼；我当施彼随用衣服，种种杂色，如其所好；亦以一切宝庄严具，华□涂香，鼓乐众妓，随诸众生所须之具，皆令满足。［出十二头□经］ 梵语头□，华言抖擞。谓能抖擞烦恼之尘垢也。盖比丘当离愦闹，不乐饰好，心绝贪求，无诸□慢，清净自活，以求无上正真之道，故有十二种之行焉。（梵语比丘，华言乞士。） 〔一、住阿兰若处〕，梵语阿兰若，华言寂静处。谓比丘当住於空闲寂静之处，身离愦闹，心离欲尘，永绝攀缘，求无上道，是为头□行也。 〔二、常行乞食〕，谓比丘离诸贪求，不受他请，常行乞食，以资色身，助成道业。若得食时，或好或恶，不起分别增减之念；若不得食，亦无嫌恨，得与不得，心常平等，是为头□行也。 〔三、次第乞食〕，谓比丘乞食之时，不著於味，不轻众生，不择贫富，常平等一心次第而乞，是为头□行也。 〔四、一食〕，谓比丘修道，应作是念：我求一食尚多有所妨，何况小食、后食，若不自损，则失半日之功，不能一心行道。是故断数数食，受一食法，是为头□行也。（小食者，晨时食也；后食者，过中食也。） 〔五、节量食〕，谓比丘所乞之食，当作三分。若见渴乏者，以一分施之。又减一搏食，至空静处，置净石上，施诸禽兽。若不见困乏者，但食三分之二，亦留一分，不得尽食。如此，则身轻安隐，易消无患，不废行道。若贪心极□，则腹胀气塞，妨损道业。是故节食为头□行也。 〔六、过中不饮浆〕，浆即果浆、蜜浆之类，谓比丘修道，於种种浆，日若过中，悉不得饮。若饮者，则心乐著，贪求无□，不能一心修习善法，是故过中不饮浆，为头□行也。 〔七、著弊衲衣〕，谓比丘不贪服饰，不求好衣，但於聚落中拾陈旧废弃之物，浣濯令净，作为衲衣，覆除寒露而已。若贪新好，则多追求，以损道行；又能招致贼盗，是故著弊衲衣为头□行也。 〔八、但三衣〕，三衣者，九条、七条、五条袈裟之衣也。谓比丘少欲知足，衣取盖形，不多不少。如白衣之人，畜种种衣，及外道苦行，裸形无耻，皆不合中道。是故佛弟子舍此二边，但受三衣为头□行也。（梵语袈裟，华言不正色，言九条、七条、五条者，此袈裟上中下之等第也。） 〔九、冢间坐〕，谓无常苦空之观，是佛法之初门，能令□离三界。比丘住於冢间，常见死尸，臭烂狼籍，火烧鸟啄，则无常不净之想，易得成就，是故冢间坐为头□行也。（无常者，谓五阴之身，终归坏灭也。苦者，谓由此身而受生死逼迫等苦也。空者，谓此身由四大假合而成，毕竟不有也。） 〔十、树下坐〕，谓比丘於冢间不得道者，当至树下，思惟求道。如佛生时，成道、转法轮、般涅盘，皆在树下。有如是因缘，是故比丘如佛所行，当树下坐，为头□行也。（梵语涅盘，华言灭度。） 〔十一、露地坐〕，谓比丘在树下坐，如住半舍，荫覆凉乐，故生爱著；又虑雨漏湿冷，鸟屎污身，毒虫所扰，於是思惟露地而坐，随意快乐，月光遍照，令心明利，易入空定。是故露地坐为头□行也。 〔十二、但坐不卧〕，谓比丘四威仪中，坐为第一，食易消化，气息调和，可以入道。若懈怠睡眠，诸烦恼贼常伺其便。若行若立，心动难摄。是故比丘常当安坐，胁不至席，为头陀行也。（四威仪，即行住坐卧之威仪也。）［出楞伽经］ 经云：当说妄想、自性分别，随境有异，一切愚夫，计著有无，故有十二种也。 〔一、言说妄想〕，谓计著种种妙音歌咏之声，以为有性，是名言说妄想。 〔二、所说事妄想〕，谓凡所说事，穷其自性，惟圣智所知；凡愚不了，但依彼事，而生言说，是名所说事妄想。 〔三、相妄想〕，谓随事起见，犹如渴鹿奔逐阳焰，作於水想，如於地水火风，执有坚湿暖动之性，然不知性本融通，於一切法相，虚妄计著，是名相妄想。 〔四、利妄想〕，谓乐著世间种种金银珍宝等财利，而不知此物，本是虚幻；凡夫不了，而起贪著，是名利妄想。 〔五、自性妄想〕，谓执持诸法，起自性见，以自为是，余皆为非，是名自性妄想。 〔六、因妄想〕，谓於因缘所生之法，起有无等见，妄想分别，成生死因，是名因妄想。 〔七、见妄想〕，谓於五阴等法，妄计有无、一异，起诸邪见，执著分别，是名见妄想。（五阴者，色阴、受阴、想阴、行阴、识阴也。有无者，计有即常见，计无即断见。一异者，计五阴之法为一为异也。） 〔八、成妄想〕，谓於假名实法上，计我、我所，而起言说，成决定论，是名成妄想。（假名者，谓名字虚假也；实法者，谓五阴之法是实有也。我、我所者，我即假名，我所即五阴色身等也。） 〔九、生妄想〕，谓计一切法若有若无，皆从缘起而生分别，是名生妄想。 〔十、不生妄想〕，谓一切法皆先有体，不假因缘而生，是名不生妄想。 〔十一、相续妄想〕，谓於一切诸法，执此与彼，递相系属，计著分别，无有断绝，是名相续妄想。 〔十二、缚不缚妄想〕，谓於一切法，以情生著，故则成系缚；若离妄想，则无系缚。凡夫不了，於此无缚解中，而生计著，是名缚不缚妄想。［出杂阿毗昙心论］ 恶律仪者，谓法所不应作之律仪。 〔一、屠羊〕，屠者，杀也。谓人或以自食，而常宰杀；或因取利贩卖，而常宰杀，是为恶律仪。 〔二、养鸡〕，谓因嗜其肉味，以充口体，常自畜养，意图烹杀，是为恶律仪。 〔三、养猪〕，谓或因自欲充於口腹，或因贩卖求利，以资其生，而畜养之者，是为恶律仪。 〔四、捕鸟〕，谓以杀心故，网捕禽鸟，或食或卖，伤害生命，是为恶律仪。 〔五、捕鱼〕，谓以杀心故，而用网罟取捕诸鱼，或食或卖，伤害物命，是为恶律仪。 〔六、猎师〕，谓以杀心故，猎捕一切禽兽，或食或卖，伤害物命，是为恶律仪。 〔七、作贼〕，谓见一切物，常怀劫盗之心，不思物各有主，妄行攘窃，贼害於人，是为恶律仪。 〔八、魁脍〕，魁脍者，为官操刃行刑之人。谓人本同类，彼虽犯法，理固当死；然习为操刃之业，以害其生，实为恶行，是为恶律仪。 〔九、守狱〕，谓为狱吏，守其牢狱，以□械枷锁，非理陵虐罪因（编者注：「因」疑为「囚」字），无慈善心，是为恶律仪。 〔十、咒龙〕，谓习诸邪法咒术，咒於龙蛇，以为戏乐，是为恶律仪。 〔十一、屠犬〕，谓杀犬以资利养，是为恶律仪。 〔十二、伺猎〕，谓作猎主，伺捕禽兽，以利其生，而自积罪业，是为恶律仪。愿我来世，得菩提时，若有众生，贫无衣服，寒热蚊虻，日夜逼恼；我当施彼随用衣服，种种杂色，如其所好；亦以一切宝庄严具，华□涂香，鼓乐众妓，随诸众生所须之具，皆令满足。［出楞严经］ 谓诸有情，由颠倒妄想，起惑造业，随业感报，各各不同，故有十二类也。 〔一、卵生〕，卵生者，从壳而出生也。谓此类有情，因虚妄颠倒之惑，起飞沉乱想之业，惑业和合，故感此生之报，即鱼鸟龟蛇之类是也。（飞沉者，若想念浮举，则为飞禽；若情念沉重，报为鱼蛇之类也。） 〔二、胎生〕，胎生者，从胞胎而出生也。谓此类有情，因爱欲杂染之惑，起横、竖乱想之业，惑业相滋，故感此生之报，即人畜龙仙之类是也。（横、竖者，人身竖，而畜生横也。因行正道，得为人类，故身竖；因行邪道，感生畜类，故身横也。） 〔三、湿生〕，湿生者，从湿处而受生也。谓此类有情，因颠倒执著之惑，起翻覆乱想之业，惑业和合，故感此生之报，即含蠢蠕动之类是也。（翻覆即飞伏也。因违义背信，翻覆任情，遂感蠢蠕飞伏之类也。） 〔四、化生〕，化生者，无而忽有也。又离此旧形，易彼新质，为化生也。谓此类有情，因颠倒变易之惑，起舍故取新乱想之业，惑业和合，故感此生之报，即转蜕飞行之类是也。（转蜕飞行者，如蚕蜕形为蛾，如雀化蛤之类。） 〔五、有色〕，有色者，有形碍明显之色也。谓此类有情，因颠倒障碍之惑，起精耀乱想之业，惑业显著，故感此生之报，即休咎精明之类是也。（休咎精明者，如星辰，吉者为休，凶者为咎；爝火蚌珠，皆精明之类，爝火即萤火也。） 〔六、无色〕，无色者，无有形色也。谓此类有情，因颠倒销散之惑，起阴隐乱想之业。惑业暗昧，故感此生之报，即空散销沉之类是也。（空散销沉者，色尽心亡，□空绝想，沉冥幽隐，即无色界外道之类是也。） 〔七、有想〕，有想者，从忆想所生也。谓此类有情，因颠倒罔象之惑，起潜结乱想之业，惑业和合，故感此生之报。即神鬼精灵之类是也。（罔象者，似有似无也。潜结者，潜即隐伏，结即凝滞也。） 〔八、无想〕，无想者，想心昏迷，无所觉了也。谓此类有情，因顽钝愚痴之惑，起枯槁乱想之业，惑业和合，故感此生之报，即精神化为土木金石之类是也。（精神化为土木金石者，如华表生精，如黄头外道化为石是也。） 〔九、非有色〕，非有色者，谓虽有形色，而假他所成也。谓此类有情，因虚伪相待之惑，起因依乱想之业，惑业相染，故感非有色相成色之报，即水母以虾为目之类是也。（非有色相成色者，如水母本无自类之色相，故曰非有色相，以水沫为身，以虾为目，故曰成色也。） 〔十、非无色〕，非无色者，因声呼召而能成形也。谓此类有情，因相引妄性颠倒之惑，起呼召乱想之业，惑业相附，故感非无色相无色之报，即咒诅厌生之类是也。（非无色相无色者，如虾蟆等，从自类生，不假他成，故曰非无色相，藉声得生，故曰无色。咒诅□生者，咒诅亦呼召耳，□即祷也，如虾蟆以声附卵，然后生长，非声则坏；又孔雀，雌者闻雄者鸣，即有娠，生雏，此等物类，若由厌祷而生也。） 〔十一、非有想〕，非有想者，谓借他之身以成自类也。谓此类有情，因诬罔颠倒之惑，起回互乱想之业，惑业和合，故感非有想相成想之报，即蒲卢等异质相成之类是也。（诬罔即诳惑也，回互犹转换也。蒲卢，蜾羸也，取青虫以为己子，乃诬罔回互之义也。非有想相成想者，如青虫，非蒲卢之类，故曰非有想相而能成己之子，故曰成想也。） 〔十二、非无想〕，非无想者，谓虽亲而成怨害也。谓此类有情，因怨恨颠倒之惑，起杀害妄想之业。惑业和合，故感非无想相无想之报，即土枭等，附块为儿；及破镜鸟，以毒树果，抱为其子。子成，父母皆遭其食之类是也。（非无想相无想者，父母有爱，故曰非无想相；后时成大，父母遭食，故曰无想也。土枭，食母鸟也；破镜，食父兽也，形如□而虎眼。今云鸟者，恐译误耳。）谓东弗于逮河少，北郁单越河多，其水映於日光，而日生冷。（梵语郁单越，华言胜处。）十二门论，亦龙树菩萨所造也。而言十二者，总众枝之大数也。门者，开通无滞之称也。论者，欲以穷其源，尽其理也。故始自观因缘门，终至观门，总有十二。其中所明，则有无兼畅，事无不尽，理无不备，故名十二门论。（十二门：因缘门、有无果门、缘门、相门、有无相门、异门、有无门、性门、因果门、作门、三时门、生门也。）［出众事分阿毗昙论］ 谓欲等烦恼，长时随逐，眠伏藏识之中，故名随眠。（藏即含藏之义。藏识，即第八识也。） 〔一、欲贪〕，谓於可意之境，爱染念著，而生悦乐也。 〔二、□恚〕，谓於不可意之境，无所爱乐，而自生□忿也。 〔三、色贪〕，谓於色界，爱乐净法，贪著禅味也。 〔四、无色贪〕，谓於无色界，识处等定，爱乐可意，心生味著也。 〔五、无明〕，谓於事理等法，无所明了，障覆真性也。 〔六、身见〕，谓於五阴等法中，强立主宰，妄计为身也。（五阴者，色阴、受阴、想阴、行阴、识阴也。） 〔七、边见〕，谓於身见上计我，或断或常，随执一边也。（计断、常者，谓外道自计此身死已不生，名断见；又计此身死已更生，名常见也。） 〔八、邪见〕，谓由计断、常，不信因果，以为无作无得，起见诽谤也。 〔九、见取〕，谓因此见，而能通至非非想天，信此非余，执劣为胜。（非非想天，即无色界天也。信此非余者，谓自信己之所行，而於余人所行，悉以为非也。） 〔十、戒取〕，谓执邪为道，非因计因。如持鸡狗等戒，以为可得清净解脱是也。（鸡狗等戒者，外道妄计，自谓前世从鸡狗中来，即便独足而立，及□粪秽以为苦行也。） 〔十一、慢〕，谓贡高自举，轻慢他人也。 〔十二、疑〕，谓於谛理不能解了，心生犹豫，是非不决也。（谛理者，即苦集灭道四谛之理也。）善财承教，至师子大城，参法宝髻长者，为说菩萨无量福德宝藏解脱门已。乃云：如诸菩萨，得不思议功德宝藏等法，而我云何能知能说。复令参普眼长者。［出一字佛顶轮王经］ 念诵，即想念持诵神咒也。忌者，犹不宜也。经云：如来告金刚密迹王菩萨：若诸有情，为欲调他怨恶之心回伏者，欲消除一切灾障者，或求满足如意者，当择空寂幽闲胜处，结界建坛，净身语意，供养圣像，诵持佛顶轮王咒，加持作法，若得成就，则所愿满足。不可於神龙所护，及药叉、罗刹等地，结界作法，若在此等不善之处，则鬼神得便，而来扰乱，使所作行法，不得成就。是故当忌十五地也。（梵语药叉，亦云夜叉，华言勇健。梵语罗刹，华言速疾鬼。） 〔一、神龙所护地〕，谓有神龙护持之处，忌於结界建坛，诵咒作法，恐其侵恼，令所作行法不得成就也。 〔二、药叉罗刹住地〕，谓有药叉等鬼神所住之处，忌於结界建坛，诵咒作法，恐其伺於方便，扰乱行法，令不成就也。 〔三、尸□林地〕，梵语尸□，华言寒林，谓有死尸积聚之处，忌於结界建坛，诵咒作法，以其臭秽不净，妨於净行，作法难成也。 〔四、无佛法地〕，谓如来正教所不到处，忌於结界建坛，诵咒作法，以无正教之法，善神不来守护，行法难成也。 〔五、虎狼住地〕，谓有虎狼猛兽之处，忌於结界建坛，诵咒作法，以其威猛毒害，非吉祥空闲之地，难以安住作法也。 〔六、多蚊虫地〕，谓有蚊蚋聚集之处，忌於结界建坛，诵咒作法，以其能喧闹，又能[口*(一/巾)]人，不得寂静，作法难成也。 〔七、无雨地〕，谓多旱无雨之处，忌於结界建坛，诵咒作法，以其泉源枯竭，人多渴乏，绝於助缘，行法难成也。 〔八、饶风地〕，谓风常起之处，忌於结界建坛，诵咒作法，以其飘荡多寒，妨於道行，作法难成也。 〔九、贼住地〕，谓有盗贼所住之处，忌於结界建坛，诵咒作法，以其多损害心，妨於道行，难以安住作法也。 〔十、屠杀住地〕，谓屠儿杀者所住之处，忌於结界建坛，诵咒作法，以其无慈悲心，非吉祥空闲之地，行法难成也。 〔十一、酤酒住地〕，谓卖酒之处，忌於结界建坛，诵咒作法，以酒是起罪因缘，能令众生心生颠倒，妨於道行，作法难成也。 〔十二、卖经像地〕，谓贩卖经卷佛像之处，忌於结界建坛，诵咒作法，以其不信因果，无有善心，非吉祥空闲之地，难以安住作法也。 〔十三、卖凶具地〕，谓贩卖刀杖弓箭杀生器具之处，忌於结界建坛，诵咒作法，以其多杀害心，非吉祥空闲之地，难以安住作法也。 〔十四、卖女地〕，谓炫卖女色之处，忌於结界建坛，诵咒作法，以其秽污不洁，妨於道行，作法难成也。 〔十五、众难地〕，谓水火刀兵险难之处，忌於结界建坛，诵咒作法，以凶险多难，非吉祥空闲之地，难以安住作法也。此日，四天王太子下降，按临人间，观察善恶。若念阿弥陀佛名号，则灭生死罪，得寂灭乐。（梵语阿弥陀，华言无量寿。）［出□婆撤论］ 〔一、根本无明〕，谓从无始之际，一念不觉，长夜昏迷，不了真理，能生一切诸惑烦恼，是为根本无明。 〔二、枝末无明〕，谓心、心所法相应而起，即有贪□慢疑见等烦恼，是为枝末无明。（心、心所法者，心即心王，心所即受想行也。） 〔三、共无明〕，谓一切结使，共相造作一切诸业，是为共无明。（结使者，谓一切烦恼，能缠缚驱使於人入於生死也。） 〔四、不共无明〕，谓第七识无别体相，妄起染心，障蔽无漏圣法，恒不间断，是为不共无明。（第七识，即意识也。无漏者，谓不漏落生死也。） 〔五、相应无明〕，谓第七识，恒与贪痴见慢四惑相应而起，是为相应无明。 〔六、不相应无明〕，谓第七识，不与余识外缘□显之境相应，是为不相应无明。（□显之境者，谓色等五尘之境也。） 〔七、迷理无明〕，谓根本无明，障於中道之理，不能显发，是为迷理无明。 〔八、迷事无明〕，谓见、思烦恼障蔽生死之事，不能出离，是为迷事无明。 〔九、独头无明〕，谓妄觉之心，不缘外境，孤然生起，生已增广，是为独头无明。 〔十、俱行无明〕，谓心、心所法，常相随逐，曾不舍离，是为俱行无明。 〔十一、覆业无明〕，谓一切结使，覆蔽诸业，不令人知，恐失名誉、利养、恭敬等，是为覆业无明。 〔十二、发业无明〕，谓贪痴我见慢等，悉能发生一切恶业，是为发业无明。 〔十三、种子、子时无明〕，种子者，谓第八藏识，含藏一切染净种子也。子时者，子为十二时之首，以喻藏识为诸识之首也。盖染习种子，蕴在藏识之中，未发显时，是为种子、子时无明。 〔十四、行业果无明〕，谓於十二因缘中，无明、行、爱、取、有，五者，烦恼是业因；识等七者，是苦果，是为行业果无明。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔十五、惑无明〕，谓俱生分别及根本随烦恼等惑，是为惑无明。（俱生分别者，谓最初托胎，一念之识，与形俱生，即有分别也。根本随烦恼者，即前根本无明也。）［出楞严经］ 谓菩萨约位进修，以妙觉为本，此觉由信而入，入则能住，故自发心住至灌顶住，通为十种也。 〔一、发心住〕，谓由前十信，相蹑进修，作真方便，显发十住之心，此心真精，发本明耀，令彼十信之用，於明耀中，遍互涉入，圆成一心之德。经云：以真方便，发此十心，心精发辉，十用涉入，圆成一心，名发心住。（十用，即十信之用也。） 〔二、治地住〕，谓由前所发之心，净如琉璃；所证之理，显若精金。因此妙心，契於理地。经云：心中发明，如净琉璃，内现精金，以前妙心，履以成地，名治地住。（梵语琉璃，华言青色宝。履，即治也，亦造入之义。） 〔三、修行住〕，修行者，起行造心也。谓前发心、治地二住之智，俱已明了；由明了故，遍修诸行，皆无留碍。经云：心地涉知，俱得明了，游履十方，得无留碍，名修行住。（十方者，四方四维上下也。） 〔四、生贵住〕，谓由前妙行，冥契妙理，将生佛家，为法王子。故曰生贵。经云：行与佛同，受佛气分；如中阴身，自求父母，阴信冥通，入如来种，名生贵住。（中阴者，谓现身已谢，后身未生，於此之中，识未托胎之时也。） 〔五、方便具足住〕，谓由前妙行，既与佛同，则自行利他，善巧方便，具足不缺。经云：既游道胎，亲奉觉胤，如胎已成，人相不缺，名方便具足住。（道胎者，谓道果之胎，以喻菩萨之入圣道也。觉胤者，觉即是佛，谓佛之胤嗣也。） 〔六、正心住〕，谓前行相，虽与佛同，心相有异，未名正心。至此，则心相不异，方名为正。经云：容貌如佛，心相亦同，名正心住。 〔七、不退住〕，谓前心行二相，既与佛同，则佛身、佛心，二种合成，日以滋益，渐渐增长，唯进无退。经云：身心合成，日益增长，名不退住。 〔八、童真住〕，体微曰童，谓其体虽微，已具佛十身灵妙之真相矣。经云：十身灵相，一时具足，名童真住。（十身者，菩提身、愿身、化身、力持身、相好庄严身、威势身、意生身、福德身、法身、智身也。） 〔九、法王子住〕，谓自发心至生贵，名入圣胎；自方便具足至童真，名长养圣胎；至此长养功成，名出圣胎。既出胎已，则为佛之真子，而继绍佛种也。经云：形成出胎，亲为佛子，名法王子住。 〔十、灌顶住〕，谓表菩萨既成佛子，堪行佛事。佛以智水而灌其顶，犹如刹利、转轮王之子受职，而父王以大海水灌其顶也。经云：表以成人，如国大王，以诸国事，分委太子。彼刹利王世子长成，陈列灌顶，名灌顶住。（刹利，梵语具云刹帝利，华言田主。）
会理之心，安住不动，名之为住。一发心住、二治地住、三修行住、四生贵住、五具足方便住、六正心住、七不退住、八童真住、九法王子住、十灌顶住。十住亦圆教位次也。谓此位之人，惑破理显，功用转深，能令众生闻法开解，修行证果，而可依止，故为二依也。（十住者，发心住、治地住、修行住、生贵住、具足住、正心住、不退住、童真住、法王子住、灌顶住也。）谓利根菩萨，即於初住位中，破无明惑，证入法界平等之理，得不退转，是名十住初心入法界也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。）［出法界次第］ 使即驱役之义。谓此贪等十使，皆能驱役行者心神，流转三界生死也。（三界者，欲界、色界、无色界也。） 〔一、贪使〕，引取之心名为贪。谓於一切物及顺情之境，引取无厌，是为贪使。 〔二、嗔使〕，忿怒之心名为□。谓於一切违情之境，即起忿怒，是为□使。 〔三、痴使〕，迷惑之心名为痴，谓於一切事理，无所明了，妄生邪见，起诸邪行，是为痴使。 〔四、慢使〕，自恃轻他之心名为慢。谓由恃己种姓、富贵、才能，轻蔑於他，是为慢使。 〔五、疑使〕，迷心乖理名为疑。谓若修戒定等法，不别真伪，暗钝无明，犹豫无决，是为疑使。 〔六、身见使〕，谓於名色阴入界中妄计有身，强立主宰，恒起我见，是为身见使。（阴即色受想行识之五阴也。入即眼耳鼻舌身意六根，色声香味触法六尘，根尘相入，故名十二入也。界即六根、六尘、六识之十八界也。） 〔七、边见使〕，谓於断常中，执断非常，执常非断。但执一边，是为边见使。（断常者，谓外道妄计此身死已不生，故名断见；复计此身死已后当再生，故名常见。） 〔八、邪见使〕，谓邪心取理，不信因果，断诸善根，作一阐提行，是为邪见使。（梵语一阐提，华言信不具。） 〔九、见取使〕，谓於非真胜法中，谬计涅盘，心生取著，及行道之时，虽入种种观门，而真明未发，谬计所得为真、为胜，心生取著，是为见取使。（真胜法者，谓佛之正法，为真、为胜也。梵语涅盘，华言灭度。真明未发者，谓本性之明，未显发也。） 〔十、戒取使〕，谓於非戒中，谬以为戒，取以进行；如外道妄持鸡狗等邪戒，执为正戒，是为戒取使。（鸡狗戒者，谓外道妄计前世从鸡狗中来，即独立、□秽，而行苦行也。）［出楞严经］ 十信者，乃三贤之首，万行之先也。然欲从凡入圣，必以信为先导，始自信心，终至愿心，总为十信，以作菩萨真修之方便也。（三贤，即十住、十行、十回向诸位菩萨也。） 〔一、信心〕，谓心与理冥，决了无疑，妙信纯真，恒住中道。经云：妙信常住，一切妄想灭尽无余，中道纯真，名曰信心。 〔二、念心〕，谓真信明了过去未来劫中，出生入死，忆念无忘。经云：无数劫中，舍身受身，皆能忆念，得无遗忘，名曰念心。（劫，梵语具云劫波，华言分别时节。） 〔三、精进心〕，不杂曰精，无间名进。谓唯以念心，精明进趣真净之地。经云：唯以精明进趣真净，名精进心。 〔四、慧心〕，善入佛法，造心分别为慧。谓精进之心，既已现前，则纯真之慧，自然发显。经云：心精现前，纯以智慧，名曰慧心。 〔五、定心〕，谓念虑皆忘，寂用无心，则慧性明彻，湛然不动。经云：周遍寂湛，寂妙常凝，名曰定心。 〔六、不退心〕，谓定光显发，慧心明彻，知道不远，进修无懈。经云：定光发明，明性深入，唯进无退，名不退心。 〔七、护法心〕，谓心进无退，则能保护任持一切佛法，而佛之气分，与己相接。经云：心进安然，保持不失，十方如来气分交接，名护法心。 〔八、回向心〕，回即回转，向即趣向，谓以护法心微妙之力，感佛之光来照，又复回光以向於佛，犹如双镜交照，光辉互现也。经云：觉明保持，能以妙力回佛慈光，向佛安住，名回向心。 〔九、戒心〕，谓心回向佛，则於净戒，安住不失。经云：心光密回，获佛常凝，无上妙净，安住无为，得无遗失，名曰戒心。 〔十、愿心〕，谓由心住净戒而得自在，故能遍游十方世界，化导众生，随其所愿，悉皆满足。经云：住戒自在，能游十方，所去随愿，名曰愿心。十信觉灭相者，谓菩萨修行，证此信位，则能觉了心中念念灭相分齐也。（十信者，信心、念心、精进心、慧心、定心、不退心、护法心、回向心、戒心、愿心也。）［出法界次第］ 不共法者，谓诸佛之智内充，无畏之德外显，一切功德智慧，超过物表，不与凡夫二乘及诸菩萨共有也。（二乘者，声闻乘、缘觉乘也。） 〔一、身无失〕，谓佛从无量劫来，常用戒、定、智慧、慈悲以修其身，此诸功德满足，故一切烦恼俱尽，是名身无失。（劫，梵语具云劫波，华言分别时节。） 〔二、口无失〕，谓佛具无量智慧辩才，所说之法，随众机宜，皆得证悟，是名口无失。 〔三、念无失〕，谓佛修诸甚深禅定，心不散乱，於诸法中，心无所著，得第一安隐处，故名念无失。 〔四、无异想〕，谓佛於一切众生，平等普度，心无拣择，是名无异想。 〔五、无不定心〕，谓佛行住坐卧，常不离甚深胜定，是名无不定心。 〔六、无不知已舍〕，谓佛於一切法，悉皆照知方舍，无有一法不了知而舍之者，是名无不知已舍。 〔七、欲无减〕，谓佛具众善，常欲度诸众生，心无厌足，是名欲无减。 〔八、精进无减〕，谓佛身心，精进满足，常度一切众生，无有休息，是名精进无减。 〔九、念无减〕，谓佛於三世诸佛之法，一切智慧相应满足，无有退转，是名念无减。（三世者，过去、现在、未来也。） 〔十、慧无减〕，谓佛具一切智慧，无边无际不可尽；故随慧而说，亦无有尽，是名慧无减。 〔十一、解脱无减〕，谓佛远离一切执著，具二种解脱：一者，有为解脱，谓无漏智慧相应解脱；二者，无为解脱，谓一切烦恼净尽无余，是名解脱无减。（无漏者，谓不漏落生死也。无为者，谓称性而修，无所作为也。） 〔十二、解脱知见无减〕，谓佛於一切解脱中，知见明了，分别无碍，是名解脱知见无减。 〔十三、一切身业随智慧行〕，谓佛现诸胜相，调伏众生，称智演说一切诸法，令其各得解悟证入，是名身业随智慧行。 〔十四、一切口业随智慧行〕，谓佛以微妙清净之语，随智而转，化导利益一切众生，是名一切口业随智慧行。 〔十五、一切意业随智慧行〕，谓佛以清净意业，随智而转，入众生心而为说法，除灭无明痴暗之膜，是名意业随智慧行。 〔十六、智慧知过去世无碍〕，谓佛以智慧照知过去世所有一切，若众生法，若非众生法，悉能遍知无碍，是名智慧知过去世无碍。 〔十七、智慧知未来世无碍〕，谓佛以智慧照知未来世所有一切，若众生法，若非众生法，悉能遍知无碍，是名智慧知未来世无碍。 〔十八、智慧知现在世无碍〕，谓佛以智慧照知现在世所有一切，若众生法，若非众生法，悉能遍知无碍，是名智慧知现在世无碍。善财承教，至妙光城，参大光王，为说菩萨大慈为首，随顺世间三昧门已。乃云：如诸菩萨慈心普荫诸众生等法，而我云何能知其行，能说其德。复令参不动优婆夷。［出天台四教仪集注］ 〔一、初果向〕，初果，即须陀洹所证之果也。谓此人修学将入初果，虽未至本位，而已向於此果也。（梵语须陀洹，华言预流。） 〔二、初果〕，初果者，谓此人断三界见惑尽，预入圣道法流，即证此果也。（三界者，欲界、色界、无色界也。见惑者，谓意根对法尘而起分别也。） 〔三、二果向〕，二果，即斯陀含所证之果也。谓此人修学将入二果，虽未至本位，而已向於此果也。（梵语斯陀含，华言一来。） 〔四、二果〕，二果者，谓此人於欲界九品思惑中断前六品尽，即证此果也。（思惑者，谓眼等五根，对色等五尘而起贪爱也。） 〔五、三果向〕，三果即阿那含所证之果也，谓此人修学将入三果，虽未至本位，而已向於此果也。（梵语阿那含，华言不来。） 〔六、三果〕，三果者，谓此人於欲界九品思惑悉皆断尽，即证此果也。 〔七、四果向〕，四果即阿罗汉所证之果也，谓此人修学，将入四果，虽未至本位，而已向於此果也。（梵语阿罗汉，华言无学。） 〔八、随信行〕，随信行者，谓此人根钝，凭他所说起信修行，进趣於道也。 〔九、随法行〕，随法行者，谓此人根利，自以智力，随法修行，进趣於道也。 〔十、信解〕，信解者，谓此人根钝，而有信心，起发真解也。 〔十一、见得〕，见得者，谓此人根利，若见於法，即能得理也。 〔十二、家家〕，家家者，受生处不一也。谓此人於欲界九品思惑中，若断三四品，或於天中三二家受生，或於人中三二家受生，方得证第二斯陀含果也。 〔十三、无间〕，无间者，谓此人断欲界思惑八品，但有一品未断而命终者，尚有一生间隔；若不命终，遂断一品余惑，则无生死间隔，而证第三阿那含果也。 〔十四、中般〕，中即中阴，般即般涅盘也。谓此人於欲界死已，未到色界，即於中间阴身，显发圣道，而般涅盘也。（梵语般涅盘，华言灭度。） 〔十五、生般〕，生般者，谓此人从欲界命终，生於色界，便般涅盘也。 〔十六、有行般〕，有行般者，谓此人生色界已，更能加功用行，断欲界思惑俱尽，而般涅盘也。 〔十七、无行般〕，无行般者，谓此人生色界已，不加功用行，自然断除欲界烦恼余之思惑，而般涅盘也。 〔十八、上流般〕，流即流行之义。谓此人次第上行，色界诸天受生，而断欲界余之思惑，而般涅盘也。［出法界次第］ 支即支分也。如树，根茎是一，枝条有异。禅中支义亦尔。谓色界初禅有五支，二禅四支，三禅五支，四禅四支，共为十八支也。 初禅天定五支： 〔一、觉支〕，初心在缘名觉，谓行者在欲界，依未到地，发初禅色界诸净色法，触欲界身根，心大惊悟，即生身识，觉此色触也。（未到地者，谓在欲界修色界定，故以色界为未到地也。） 〔二、观支〕，细心分别名观，谓行者既证初禅功德，即以细心分别此禅定中色法，诸妙功德，境界分明，是欲界之所未有也。 〔三、喜支〕，欣庆之心名喜，谓行者初发禅时，乃有喜生，所舍欲界之乐甚少，今得初禅，利益甚多，如是思惟，欢喜无量也。 〔四、乐支〕，怡悦之心名乐，谓行者发初禅时，喜踊之心既息，则恬然静虑，而受怡悦之乐也。 〔五、一心支〕，心与定一，名一心。谓行者初证禅时，心依觉观喜乐之法，故有细微之散；若喜乐心息，自然心与定一也。 二禅天定四支： 〔一、内净支〕，心无觉观之浑浊，名内净。谓行者欲离初禅，种种呵责觉观；觉观既灭，则心内净也。 〔二、喜支〕，欣庆之心名喜，谓行者初得内净时，得免觉观之患，而获胜定内证之喜无量也。 〔三、乐支〕，怡悦之心名乐，谓行者喜踊之情既息，则怡然静虑，而受怡悦之乐也。 〔四、一心支〕，心与定一，名一心。谓行者喜乐心息，则心与定一，澄□不动也。 三禅天定五支： 〔一、舍支〕，离喜不悔名舍，谓行者欲离第二禅时，种种呵责二禅之喜，喜既灭谢，则发第三禅之乐。若证三禅之乐，则舍二禅之喜，不生悔心也。 〔二、念支〕，念即爱念，谓行者既发第三禅之乐，则乐从内起，应须爱念将息，则乐得增长也。 〔三、慧支〕，解知之心名慧，谓行者既发第三禅之乐，此乐微妙，难得增长，若非善巧解慧，则不能方便长养也。 〔四、乐支〕，怡悦之心名乐，谓行者发第三禅乐已，若能善用舍念慧之三支，将护此乐，乐则遍身。若离三禅，则余地更无遍身之乐也。 〔五、一心支〕，心与定一，名一心。谓行者受乐心息，则心自与定法为一，澄□不动也。 四禅天定四支： 〔一、不苦不乐支〕，不苦不乐，中庸之心也。谓行者欲离第三禅时，种种呵责於乐，乐既谢灭，则不动之定与舍俱发，故内心湛然，无苦无乐也。 〔二、舍支〕，离乐不悔名舍，谓行者既得第四禅不动真定，则舍第三禅难舍之乐，不生悔心也。 〔三、念清净支〕，念即爱念，谓行者既得第四禅真定，当念下地之过，复念自己功德，方便将养，令其不退，进入胜品也。（下地者，即三禅也。） 〔四、一心支〕，心与定一，名一心。谓行者既得第四禅之定，用前舍念二支将护，则心无所依，泯然寂静，一心在定，犹如明镜不动，净水无波，湛然而照，万象皆现也。此日，四天王太子使者下降，观察人间，比校善恶。若念地藏菩萨名号，则灭除罪业，增延福寿。［出法界次第］ 界即界分，谓众生心、色俱迷，故开色为十界，开心为八界；令其观此色、心二法，皆从虚妄因缘而生，起惑造业，轮转生死。若达此妄源无有实体，绝名离相，则不为惑染所迷也。（开色为十界者，谓眼耳鼻舌身五根，色声香味触五尘，皆属於色，故开之为十也。开心为八界者，谓眼识、耳识、鼻识、舌识、身识、意识，及意根、法尘，皆属於心，故开之为八也。） 〔一、眼界〕，谓能见之根，名为眼界。 〔二、耳界〕，谓能闻之根，名为耳界。 〔三、鼻界〕，谓能嗅之根，名为鼻界。 〔四、舌界〕，谓能尝味之根，名为舌界。 〔五、身界〕，谓能觉触之根，名为身界。 〔六、意界〕，谓能觉知之根，名为意界。 〔七、色界〕，谓眼所见一切色境，名为色界。 〔八、声界〕，谓耳所闻一切音声，名为声界。 〔九、香界〕，谓鼻所嗅一切香气，名为香界。 〔十、味界〕，谓舌所尝一切诸味，名为味界。 〔十一、触界〕，触即触著，谓身所觉冷暖细滑等触，名为触界。 〔十二、法界〕，谓意所知一切诸法，名为法界。 〔十三、眼识界〕，谓识依眼根而能见色，名眼识界。 〔十四、耳识界〕，谓识依耳根能闻诸声，名耳识界。 〔十五、鼻识界〕，谓识依鼻根能嗅诸香，名鼻识界。 〔十六、舌识界〕，谓识依舌根能尝诸味，名舌识界。 〔十七、身识界〕，谓识依身根能觉诸触，名身识界。 〔十八、意识界〕，谓识依意根而能分别一切法相，名意识界。
界，即界限，亦隔别之义。谓此十八界，各有别体，义无混滥也。如来为色、心俱迷者，开为六根、六尘、六识，令其一一细观，是为心、色俱开，故说为十八界也。（六识者，眼识、耳识、鼻识、舌识、身识、意识也。）［出大智度论］ 〔一、内空〕，内即内身，谓三十六种不净充满，九孔常流，净相不可得故，是名内空。（三十六种者，毛、发、爪、齿、眵、泪、涎、唾、屎、尿、垢、汗、皮、肤、血、肉、筋、脉、骨、髓、肪、膏、脑、膜、肝、胆、肠、胃、脾、肾、心、肺、生藏、熟藏、赤痰、白痰也。九孔者，两眼、两耳、两鼻、口、大便、小便也。） 〔二、外空〕，外即外色，谓愚夫为欲染故，观所著色，妄以为净，求其净相，亦如我身净相不可得故，是名外空。 〔三、内外空〕，谓我身不净，外亦如是，外身不净，我亦如是，一等无异，净相不可得故，是名内外空。 〔四、空空〕，谓内身、外身、内外身俱空，而犹执空成病，复以空法而破三空，是名空空。 〔五、大空〕，谓十方世界，是四大造色，假名日出处为东方，日没处为西方，如是方相，以世俗故有，若第一义中，则一法不可得，是名大空。（十方者，四方四维上下也。四大者，地大、水大、火大、风大也。） 〔六、第一义空〕，谓诸法中，最第一法，名为涅盘；涅盘之法，空无有相，是名第一义空。（梵语涅盘，华言灭度。） 〔七、有为空〕，谓五阴等法中，无我、我所，及以常相，皆不可得，是名有为空。（五阴者，色阴、受阴、想阴、行阴、识阴也。我、我所者，我即众生所执之假名，我所即五阴色身等也。） 〔八、无为空〕，谓无所作为，则非有相，今对有为，故说无为。若有为法既不可得，则无为之法何所可著，是名无为空。 〔九、毕竟空〕，谓以前八空，破一切法，令无遗余；既无诸法，亦无空之可著，是名毕竟空。 〔十、无始空〕，谓世间众生无有始相。如今生从前世因缘有，前世复从前世有，如是展转，无始亦不可得，是名无始空。 〔十一、散空〕，谓五阴和合，故有人相。若以智慧分别破散五阴与人，则空无所有；如辐辋辕毂，众合为车，若离散各在一处，则失车名，是名散空。 〔十二、性空〕，谓一切诸法自性本空，皆从因缘和合而生，若不和合，则无是法。如是诸法性不可得，是名性空。 〔十三、自相空〕，谓一切法有二种相：一者总相，生灭不住，本无今有，已有还无，皆是无常；二者别相，如地有坚相，水有湿相，火有热相，风有动相。如是二相皆空，是名自相空。 〔十四、诸法空〕，谓五阴、十二入、十八界等法，无有实相，一切皆空。无取无舍，能离一切诸见，是名诸法空。（十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。） 〔十五、不可得空〕，谓一切诸法及因缘，毕竟皆空，不可得故，是名不可得空。（因缘者，谓以眼等六根为因，色等六尘为缘也。） 〔十六、无法空〕，谓诸法已灭，是灭亦无，名无法空。又谓过去、未来法名为无法，如是无法亦空，是名无法空。 〔十七、有法空〕，谓诸法从因缘和合，故有法生，是法体本不实，名有法空。又谓现在一切法及无为法名为有法，如是有法皆空，亦名有法空。 〔十八、无法有法空〕，谓无法有法相不可得，名无法有法空。又谓过去、未来、现在一切诸法，皆不可得，亦名无法有法空。善财承教，至藤根国普门城，参普眼长者。为说令一切众生普见诸佛欢喜法门已。乃云：如诸菩萨如大药王，若见若闻，乃至安住平等寂灭之乐，而我云何能知能说。复令参无厌足王。［出三昧弘道广显定意经］ 佛赴阿耨达龙王请，为说无欲法，令诸菩萨修於清净之行，当得此十六大力，调摄身心而化众生也。（梵语阿耨达，华言无热恼。菩萨，梵语具云菩提萨□，华言觉有情。） 〔一、志力〕，谓菩萨心志，善能总持诸佛一切所说之法，化导众生，是名志力。 〔二、意力〕，谓菩萨心意，同佛所行，於诸众生，未得度者，悉愿度脱，是名意力。 〔三、行力〕，行即进趣之义。谓菩萨能以精进之行，通达一切所说甚深法义，是名行力。 〔四、惭力〕，谓菩萨以能惭愧，故远离一切罪行，兴起种种善法，是名惭力。 〔五、强力〕，谓菩萨於一切障难之中，而能坚忍不为非行，是名强力。 〔六、持力〕，谓菩萨於所受持之法，悉能宣演开导，而无遗忘，是名持力。 〔七、慧力〕，谓菩萨有大智慧，照了诸法皆空，虽亿千魔兵而不能恼，是名慧力。 〔八、德力〕，谓菩萨修无欲行，具诸功德，离诸染著，是名德力。 〔九、辩力〕，谓菩萨有大辩才，於百千劫，随解诸法，所说无碍，是名辩力。（劫，梵语具云劫波，华言分别时节。） 〔十、色力〕，谓菩萨色相端正，若帝释、梵王及四天王诣菩萨所，一见之顷，黯然无色，是名色力。（梵语释提桓因，华言能天主，言帝释者，华梵双举也。梵王，即大梵天王也。四天王者，东方持国天王、南方增长天王、西方广目天王、北方多闻天王也。） 〔十一、身力〕，谓菩萨之身，坚固清净，犹如金刚，火不能烧，刀不能断，於外道中最胜独尊，是为身力。 〔十二、财力〕，谓菩萨於众珍宝，随所念愿，应时即至，是名财力。 〔十三、心力〕，谓菩萨知诸众生性欲，能一其心而顺化之，是名心力。 〔十四、神足力〕，谓菩萨化导众生，能以神通具足之力，即现神变，而度脱之，是名神足力。 〔十五、弘法力〕，谓菩萨於诸佛法，能广为一切众生宣说，使其闻之，而不断绝，信受奉行，等除众苦，是名弘法力。 〔十六、降魔力〕，谓菩萨修习禅定，承顺佛旨，能伏众魔，是名降魔力。［出法住记］ 梵语阿罗汉，华言无学，谓其生死已尽，无法可学；又云无生，谓其断见、思惑尽，无复三界受生；又云应供，谓其应受人天供养；又云杀贼，谓其能杀烦恼之贼。以其皆具三明六通，无量功德，故称为大。此阿罗汉，承佛敕故，以神通力，延自寿量，住於世间，守护正法，至今犹未入灭。若遇世间设大施无遮会时，即同诸眷属，蔽隐圣仪，同於凡流，密受供养，令施者得胜果报，饶益有情，是为十六大阿罗汉也。（三明者，天眼明、宿命明、漏尽明也。六通者，天耳通、天眼通、宿命通、他心通、神足通、漏尽通也。） 〔一、宾度罗跋罗惰□尊者〕，梵语宾度罗，华言不动，字也；梵语跋罗惰□，华言捷疾，姓也。此尊者与千阿罗汉，多分住在西瞿耶尼洲。（梵语瞿耶尼，华言牛货。） 〔二、迦诺迦伐蹉尊者〕，梵语迦诺迦伐蹉（无翻），此尊者与五百阿罗汉，多分住在北方迦湿弥罗国。 〔三、迦诺迦跋厘惰□尊者〕，梵语迦诺迦跋厘惰□（无翻），此尊者与六百阿罗汉，多分住在东胜身洲。 〔四、苏频□尊者〕，梵语苏频□（无翻），此尊者与七百阿罗汉，多分住在北俱卢洲。 〔五、诺讵罗尊者〕，梵语诺讵罗，华言鼠狼山，此尊者与八百阿罗汉，多分住在南赡部洲。（梵语赡部，亦云阎浮提，华言胜金洲。） 〔六、跋□罗尊者〕，梵语跋□罗，华言好贤，此尊者与九百阿罗汉，多分住在耽没罗洲。 〔七、迦哩迦尊者〕，梵语迦哩迦（无翻），此尊者与千阿罗汉，多分住在僧伽荼洲。 〔八、伐□罗弗多罗尊者〕，梵语伐□罗弗多罗（无翻），此尊者与一千一百阿罗汉，多分住在钵剌□洲。 〔九、戍博迦尊者〕，梵语戍博迦（无翻），此尊者与九百阿罗汉，多分住在香醉山中。 〔十、半托迦尊者〕，梵语半托迦（无翻），此尊者与一千三百阿罗汉，多分住在三十三天。（三十三天即忉利天也。） 〔十一、罗怙罗尊者〕，梵语罗怙罗，华言执日，此尊者与一千一百阿罗汉，多分住在毕利扬瞿洲。 〔十二、那伽犀那尊者〕，梵语那伽犀那（无翻），此尊者与一千二百阿罗汉，多分住在半度波山。 〔十三、因揭□尊者〕，梵语因揭□（无翻），此尊者与一千三百阿罗汉，多分住在广胁山中。 〔十四、伐那婆斯尊者〕，梵语伐那婆斯（无翻），此尊者与一千四百阿罗汉，多分住在可住山中。 〔十五、阿氏多尊者〕，梵语阿氏多（无翻），此尊者与一千五百阿罗汉，多分住在鹫峰山中。 〔十六、注荼半托迦尊者〕，梵语注荼半托迦（无翻），此尊者与一千六百阿罗汉，多分住在持轴山中。［出经律异相并诸经要集］ 谓八寒、八热大狱，每狱有四门，门各有四狱，受苦众生，於此诸狱，次第游历，其苦转增，故名十六游增地狱也。 〔一、黑沙地狱〕，谓热风吹热黑沙，沙著於身，皮骨□烂，久受苦已，方出此狱，复到沸屎地狱。 〔二、沸屎地狱〕，谓沸屎铁丸，自然满前，驱逼罪人，使抱铁丸，烧其身手；复使撮著口中，从咽至腹，通彻下过，无不□烂。有铁觜虫，唼肉达髓，苦毒无量，久受苦已，方出此狱，复到铁钉地狱。 〔三、铁钉地狱〕，谓狱卒捉罪人，偃热铁上，舒展其身，以钉钉其手足。周遍身体，尽五百钉，苦毒无量，久受苦已，方出此狱，复到饥饿地狱。 〔四、饥饿地狱〕，谓狱卒捉罪人，扑热铁上，熔铜灌口，从咽至腹，通彻下过，无不□烂，久受苦已，方出此狱，复到渴地狱。 〔五、渴地狱〕，谓狱卒将热铁丸，著罪人口中，烧其唇舌，通彻下过，无不□烂，久受苦已，方出此狱，复到一铜镬地狱。 〔六、一铜镬地狱〕，谓狱卒捉罪人，倒投镬中，随汤涌沸，上下回旋，身已坏烂，久受苦已，方出此狱，复到多铜镬地狱。 〔七、多铜镬地狱〕，谓狱卒捉罪人，倒投镬中，举身烂坏，以铁钩取置余镬中，苦毒无量，久受苦已，方出此狱，复到石磨地狱。 〔八、石磨地狱〕，谓狱卒捉彼罪人，扑热石上，舒展手足，以大热石，压其身上，回转揩磨，骨肉糜碎，苦毒无量，久受苦已，方出此狱，复到脓血地狱。 〔九、脓血地狱〕，谓脓血沸涌，罪人於中，东西驰走，汤其身体，头面烂坏；又取脓血食之，通彻下过，苦毒难忍，久受苦已，方出此狱，复到量火地狱。 〔十、量火地狱〕，谓有大火聚，其火焰然，狱卒驱逼罪人，手执铁升，以量火聚，遍烧身体，苦毒热痛，呻吟号哭，久受苦已，方出此狱，复到灰河地狱。 〔十一、灰河地狱〕，谓纵广各五百由旬，灰河沸涌，恶气蓬[火*孛]，洄波相搏，声响可畏。从底至上，铁刺纵横，岸有剑林，枝叶华实皆是刀剑，罪人入河，随波上下，洄□沉没，铁刺刺身，内外通彻，苦痛万端。乃出灰河，至彼岸上，利剑割刺，身体伤坏，复有豺狼，来啮罪人，生食其肉，走上剑树，剑刃下向，下剑树时，剑刃上向，手攀手绝，足踏足断，皮肉堕落，筋脉相连，有铁觜鸟，啄头食脑，罪人复入灰河，随波沉没，铁刺刺身，皮肉烂坏，脓血流出，惟有白骨，漂浮於外，冷风来吹，寻便起立，宿对所牵，不觉忽至铁丸地狱。 〔十二、铁丸地狱〕，谓有执铁丸狱卒，驱其罪人，撮之手足烂坏，举身火然，久受苦已，方出此狱，复到□斧地狱。 〔十三、□斧地狱〕（□音斤，剂断也），谓狱卒捉彼罪人，扑热铁上，以热铁□斧，斫其手足及耳鼻身体，苦毒无量，久受罪已，方出此狱，复到豺狼地狱。 〔十四、豺狼地狱〕，谓豺狼竞来[齿*齐]（音剂）啮罪人，肉堕骨伤，脓血流水，苦痛万端，久受苦已，乃出此狱，复到剑树地狱。 〔十五、剑树地狱〕，谓诸罪人，入彼剑林，有暴风起，吹剑树叶，堕其身上，头面身体，无不伤坏，有铁觜鸟，啄其两目，苦痛无量，久受苦已，乃出此狱，复到寒冰地狱。 〔十六、寒冰地狱〕，谓有大寒风，吹罪人身，举体冻伤，皮肉堕落，苦毒叫唤，然后命终。皆因众生造极恶业，故堕此等诸地狱也。［出法界次第］ 十六特胜者，胜於四念处等诸禅观也。始从调心，终至非想。地地皆有观照，能发无漏善业，而无□恶、自害之失，故受特胜之名也。（四念处者，一观身不净、二观受是苦、三观心无常、四观法无我也。无漏者，不漏落三界生死也。） 〔一、知息入特胜〕，息即鼻中气息，谓数息调心之法。若暗心而数，则观慧不明；今既觉知息入，则照息分明，故解慧易发，是为特胜。 〔二、知息出特胜〕，谓数息调心之法，若暗心而数，则观慧不明，今既觉知息出，则照息分明，故解慧易发，是为特胜。 〔三、知息长短特胜〕，谓调心既静，而照了渐明，即便觉息入出长短之相，是为特胜。 〔四、知息遍身特胜〕，谓从欲界定证未到地定时，即觉身及定法悉皆虚假，息之入出，遍身微微，如有如无，是为特胜。（未到地定者，谓於欲界修色界定，身虽未到於彼，而心已先证彼定也。） 〔五、除诸身行特胜〕，谓从未到地，若发初禅觉观之法，则身心豁然开朗，所证境界，悉皆虚假，空无我人；既无我人，谁作诸事？谁受禅定？是则颠倒所起身业，皆悉坏灭，是为特胜。（觉观者，谓初心在缘曰觉，细心分别禅味曰观。） 〔六、受喜特胜〕，谓既与观慧相应，若证初禅喜支，即能照了，而此喜支，则无过失，是为特胜。（支，分也。） 〔七、受乐特胜〕，谓既与观慧相应，若证初禅得乐支时，即能觉了，便於乐支，不起见著，以无所受而受乐触，是为特胜。 〔八、受诸心行特胜〕，谓既与观慧相扶，若证初禅一心支时，即能照了一心，不起颠倒；於一心中，获得正受，是为特胜。 〔九、心作喜特胜〕，谓离初禅，入二禅时，常自照了，若发二禅内净之喜，则此心真喜，从观慧而生，是为特胜。 〔十、心作摄特胜〕，谓既因观慧得二禅一心支，即照了一心，摄诸乱想，颠倒不起，是为特胜。 〔十一、心作解脱特胜〕，谓离二禅，入三禅时，常有观慧，即能照了；虽得妙乐，心不耽著，无累自在，是为特胜。 〔十二、观无常特胜〕，谓离三禅，入四禅时，常修观慧，发不动定，了达定中心识虚诳，念念生灭，是为特胜。 〔十三、观出散特胜〕，谓从四禅入虚空处时，加修观慧，内外照了，而证空定，能离色界缘空之识，自在消散，即能了达空定虚诳不实，心不爱著，是为特胜。 〔十四、观离欲特胜〕，谓离虚空处定，入识处时，常以观慧，内自推捡，离虚空处离欲之心，於是发识处定，即能了达识定虚诳不实，心不爱著，是为特胜。 〔十五、观灭特胜〕，谓离识处，入无所有处时，常以观慧，照了所修之境，能修之心，於是发无所有处定，即能了达无所有处虚诳不实，心不爱著，是为特胜。 〔十六、观弃舍特胜〕，谓离无所有处，修非有想非无想定时，常以观慧，观察所修之法，能修之心，於是发非想处定，即能了达非想处犹有细想，虚诳不实，非是涅盘安乐之法，心不爱著，是为特胜。（梵语涅盘，华言灭度。）［出大智度论］ 谓未见正道之人，於五阴等法中，强立主宰，妄计有我、我所，计我之心，历於诸缘，即有十六知见之别也。（五阴者，色阴、受阴、想阴、行阴、识阴也。我者，谓於五阴中妄计有我也。我所，即五阴身等也。） 〔一、我〕，谓於五阴等法中，无明不了，妄计有我、我所之实，故名为我。 〔二、众生〕，谓於五阴等法和合中，妄计众共而生，故名众生。 〔三、寿者〕，谓於五阴等法中，妄计有我，受一期果报，命有长短，故名寿者。（一期者，谓人从生至死也。） 〔四、命者〕，谓於五阴等法中，妄计有我，命根成就，连持不断，故名命者。 〔五、生者〕，谓於五阴等法中，妄计我能生起众事，及计我来人中受生，故名生者。 〔六、养育〕，谓於五阴等法中，妄计我能养育他人，及计我从生已来，为父母养育，故名养育。 〔七、众数〕，谓於五阴等法中，妄计我有五阴、十二入、十八界等，众法有数，故名众数。（十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。） 〔八、人〕，谓於五阴等法中，妄计我是能修行人，异於不能之人；及计我生人道，异於余道，故名为人。 〔九、作者〕，谓於五阴等法中，妄计我有身力手足，能有所作，故名作者。 〔十、使作者〕，谓於五阴等法中，妄计我能役使於他，故名使作者。 〔十一、起者〕，谓於五阴等法中，妄计我能起造后世罪福之业，故名起者。 〔十二、使起者〕，谓於五阴等法中，妄计我能令他起后世罪福之业，故名使起者。 〔十三、受者〕，谓於五阴等法中，妄计我之后身，当受罪福果报，故名受者。 〔十四、使受者〕，谓於五阴等法中，妄计我当令他受诸苦乐果报，故名使受者。 〔十五、知者〕，谓於五阴等法中，妄计我有五根，能知五尘，故名知者。（五根者，眼根、耳根、鼻根、舌根、身根也。五尘者，色尘、声尘、香尘、味尘、触尘也。） 〔十六、见者〕，谓於五阴等法中，妄计我有眼根，能见一切色相；又计我能起诸邪见、正见，故名见者。［出观无量寿佛经］ 韦提希夫人愿生西方极乐世界，兼为未来世众生欲往生者，请佛世尊说其修行之法。故佛令其观彼依正之境，托境显性，了境唯心，即得往生。此十六观门所以说也。（梵语韦提希，华言思惟。依正者，依即阿弥□佛所依之土，正即阿弥□佛相好之身也。） 〔一、日观〕，谓正坐西向，谛观落日，令心坚住，专想不移；见日欲没，状如悬鼓，既见日已，闭目开目，皆令明了，是名日观。 〔二、水观〕，谓作水想，想水成已，当作冰想，既见冰已，作琉璃想，此想成已，见琉璃地内外映彻，是名水观。（梵语琉璃，华言青色宝。） 〔三、地观〕，谓前想成时，开目闭目，不令散失，如此想者，即名□见极乐国地。见已分明，是名地观。 〔四、宝树观〕，谓作七重行树想，一一树，高八千由旬，七宝映饰，珠网覆上。行行相当，叶叶相次，生诸妙华，成七宝果。其叶千色，有大光明，照映三千世界，十方国土，悉於中现，是名树观。（梵语由旬，华言限量。有八十六、十四、十里三等之不同。七宝者，金、银、琉璃、玻璃、砗磲、码瑙、赤真珠也。三千者，大千、中千、小千也。十方者，四方四维上下也。） 〔五、八功德水观〕，八功德水者，一澄净、二清冷、三甘美、四轻软、五润泽、六安和、七除患、八增益也。谓想极乐国土有八池水，一一池水，从如意珠王生，分为十四支，一一支作七宝妙色，黄金为渠，杂色金刚以为底沙。一一水中，有六十亿七宝莲华，一一华，团圆正等十二由旬。其摩尼水，流注华间，演说苦空无常无我诸波罗蜜微妙法音。其八池水，皆具八种功德，是名八功德水观。（梵语摩尼，华言如意。苦者，谓由五阴之身，而受生死逼迫等苦也。空者，谓此身由四大假合而成，毕竟不有也。无常者，谓此身等终归坏灭也。无我者，谓四大各离，何者是我也？梵语波罗蜜，华言到彼岸。） 〔六、总观〕，谓众宝国土，一一各有五百亿宝楼，楼中有无量诸天，作众妓乐；又有乐器悬处虚空，如天宝幢，不鼓自鸣。此众音中，皆悉念佛、念法、念僧。此想成已，名见极乐世界宝树、宝地、宝池，是为总观。 〔七、华座观〕，谓当作七宝莲华想，一一华叶，作百宝色，纵广二百五十由旬；一一华叶，有百亿摩尼珠王，以为映饰，放千光明。毗楞伽宝以为其台，台上有四宝幢，幢上宝幔，如夜摩天宫，是名华座观。（毗楞伽，梵语具云释迦毗楞伽，华言能胜。梵语夜摩，华言善时分。） 〔八、像观〕，像即佛像，谓欲想彼佛，先当想像，如阎浮檀金色，坐彼华上，见像坐已，心眼得开，明见极乐国土，七宝庄严宝地宝池，宝树行列，复想一大莲华，在佛左边；一大莲华，在佛右边。观世音、大势至二菩萨坐左右华上，皆放光明，一一树下，亦有三莲华，各有一佛、二菩萨像，遍满彼国，此想成已，是名像观。（梵语阎浮，华言胜金，树名。其树林中有河，河底有金沙，名曰阎浮檀金也。） 〔九、佛真身观〕，谓观无量寿佛身相光明，身如百千万亿夜摩天阎浮檀金色。佛身高六十万亿那由他由旬。眉间白毫，右旋宛转，如五须弥山。佛眼如四大海水，青白分明。身诸毛孔，流出光明，如须弥山。彼佛圆光，如百亿三千大千世界。於圆光中，有百万亿那由他恒河沙化佛，有众多化菩萨，以为侍者。无量寿佛，有八万四千相，一一相有八万四千随形好；一一好，复有八万四千光明；一一光明，遍照十方世界。欲观无量寿佛者，从一相好入，但观眉间白毫，极令明了。见眉间白毫者，八万四千相好，自然当现。见无量寿佛者，即见十方无量诸佛，是名佛真身观。（梵语那由他，亦云阿□多，华言万亿。梵语须弥，华言妙高。） 〔十、观世音观〕，谓想观世音菩萨，身长八十万亿那由他由旬，身紫金色，顶有肉髻，项有圆光，其圆光中，有五百化佛，一一化佛，有五百化菩萨，无量诸天以为侍者。举身光中，五道众生一切色相，皆於中现。毗楞伽宝以为天冠，冠中有一立化佛，高二十五由旬。菩萨面如阎浮檀金色，眉间毫相，流出八万四千种光，光有无量化佛，一一化佛，有无数化菩萨以为侍者。臂如红莲华色。手掌作五百亿杂莲华色。一一指端，有八万四千画，犹如印文。以此宝手，接引众生。足下有千辐轮相，其余身相，众好具足，如佛无异。唯顶上肉髻，及无见顶相，不及世尊，是名观世音观。（五道者，天道、人道、饿鬼道、畜生道、地狱道也。） 〔十一、大势至观〕，谓想大势至菩萨，身量大小，亦如观世音菩萨。圆光面各百二十五由旬，举身光明，照十方国，作紫金色。有缘众生，皆悉得见。但见此菩萨一毫孔光，即见十方无量诸佛净妙光明，是故号为无边光。以智慧光，普照一切，令离三涂，得无上力，是故号为大势至菩萨。天冠有五百宝华，一一宝华，有五百宝台，十方佛国广长之相，皆於中现。於肉髻上，有一宝瓶，盛诸光明，普现佛事。余诸身相，如观世音，等无有异，是名大势至观。（三途者，刀途、血途、火途也。） 〔十二、普想观〕，谓前想成已，当起自心生於西方极乐世界，於莲华中结跏趺坐，作莲华合想。作莲华开想，莲华开时，有五百色光来照身想，作眼目开想，见佛、菩萨满虚空中，水鸟树林及与诸佛所出音声，皆演妙法。见此事已，名见无量寿佛极乐世界，是为普想观。 〔十三、杂想观〕，谓若欲至心生西方者，先观丈六佛像，在池水上。阿弥□佛神通如意，於十方国变现自在。或现大身，满虚空中。或现小身，丈六八尺。所现之形，皆真金色，圆光化佛，及宝莲华，如上所说。观世音及大势至，於一切处，身同众生，但观首相，知是观世音，知是大势至，是名杂想观。（梵语阿弥□，华言无量寿。） 〔十四、上辈生观〕（此观於上品中，又分上中下三品）上辈上品上生者，谓欲生彼国，当发三心：一者至诚心，二者深心，三者回向发愿心。具三心者，必生彼国。复有三种众生，当得往生，一者，慈心不杀，具诸戒行；二者，读诵大乘方等经典；三者，修行六念，回向发愿，愿生彼国。此人精进勇猛，故阿弥□佛与观世音、大势至无数化佛，百千比丘，执金刚台，至行者前。阿弥□佛放大光明照行者身，与诸菩萨授手迎接。行者自见其身，乘金刚台，随从佛后，如弹指顷，往生彼国。生彼国已，见佛闻法，即得悟无生法忍也。上辈上品中生者，谓能於第一义，心不惊动，深信因果，不谤大乘，以此功德，求生极乐国土。命欲终时，阿弥□佛与观世音、大势至，无量大众，持紫金台，至行者前，授手迎接，行者自见坐紫金台，合掌赞佛，如一念顷，即生彼国七宝池中，佛及菩萨俱时放光，照行者身；经於七日，得无生忍也。上辈上品下生者，谓亦信因果，不谤大乘，但发无上道心，以此功德，求生乐国，命欲终时，阿弥□佛及观世音、大势至，与诸菩萨，持金莲华，来迎行者。坐已，华合，即生七宝池中，七日乃得见佛。三七日后，於诸佛前，闻甚深法，经三小劫，住欢喜地也。（六念者，谓念佛、念法、念僧、念天、念施、念戒也。梵语比丘，华言乞士。无生法忍者，谓一切法本来不生，於此法中，而能忍可印证也。劫，梵语具云劫波，华言分别时节。小劫者，谓人寿八万四千岁时，百年减一岁，如是减至十岁，又增至八万四千岁，此一增一减，为一小劫也。） 〔十五、中辈生观〕（此观於中品中，亦分上中下三品）中辈中品上生者，谓受持五戒及八戒斋，不造五逆，无众过患，以此善根，求生极乐世界，命欲终时，佛与比丘放金色光，至其人所，演说苦空无常无我，赞叹出家，得离众苦。行者欢喜，自见己身坐莲华台，合掌为佛作礼，即得往生极乐世界。莲华寻开，闻众音声，赞叹四谛，即得阿罗汉道也。中辈中品中生者，谓若一日一夜，持八戒斋，或持沙弥戒，或持具足戒，威仪无缺，以此功德，求生极乐世界，命欲终时，见阿弥□佛放金色光，持七宝莲华，至行者前，授手迎接，行者自见坐莲华上，莲华即合，生宝池中。七日华敷，合掌叹佛，闻法欢喜，得须□洹，经半劫已，成阿罗汉也。中辈中品下生者，谓或有众生，孝养父母，行世仁慈。此人命欲终时，遇善知识，为其广说佛国乐事，亦说四十八愿。闻已命终，即生西方极乐世界。经七日已，遇观世音、大势至，闻法欢喜，得须□洹。过一小劫，成阿罗汉也。（五戒者，不杀、不盗、不邪淫、不妄语、不饮酒也。八戒斋者，不杀、不盗、不邪淫、不妄语、不饮酒、不坐卧高广大床、不著华□衣、不观听歌舞戏乐、并过中不食也。五逆者，弑父、弑毋、弑阿罗汉、出佛身血、破和合僧也。四谛者，苦谛、集谛、灭谛、道谛也。梵语阿罗汉，华言无学。沙弥戒即十戒也。具足戒即二百五十戒也。梵语须□洹，华言预流。四十八愿者，一、愿我刹中，无地狱饿鬼畜生；二、愿我刹中，无有女人；三、愿我刹中，人欲食时，百味具足；四、愿我刹中，人所欲衣服，随念即至；五、愿我刹中，自地至虚空，皆有百宝宫殿；六、愿我刹中，人心相爱敬，无有憎嫉；七、愿我刹中，人无有淫□愚痴；八、愿我刹中，人同一善心，无有他念；九、愿我刹中，人皆不闻不善之名；十、愿我刹中，人知身如幻，无贪著心；十一、愿我刹中，天人形容，一类金色；十二、愿十方世界，□飞蠕动，皆得为人；十三、愿十方诸天人民，皆作缘觉、声闻；十四、愿我刹中，人寿命无量；十五、愿我刹中，人所受快乐，皆如漏尽比丘；十六、愿我刹中，人住正信位，离颠倒想；十七、愿我刹中，人说经行道，十倍於佛；十八、愿我刹中，人尽通宿命；十九、愿我刹中，人尽得天眼；二十、愿我刹中，人尽得天耳；二十一、愿我刹中，人得他心智；二十二、愿我刹中，人尽得神足通；二十三、愿十方众生，闻我名号，皆生我刹；二十四、愿我顶中光明，胜如日月百千万倍；二十五、愿一切幽暗众生，皆睹光明，来生我国；二十六、愿十方众生，蒙我光明，触其身者，过诸天人；二十七、愿十方众生，愿生我国者，命终时，迎归我国；二十八、愿十方众生，系念於我一昼夜者，必生我刹；二十九、愿十方众生，十声念我名号，必生我刹，除五逆谤法者；三十、愿十方众生，前世作恶，闻我名号，寿终径生我国；三十一、愿十方众生，礼我名号，感诸天人，莫不致敬；三十二、愿十方女人，闻我名号，寿终之后，不复为女；三十三、愿十方众生，生我刹者，即补佛处；欲往他方设化，我以威力助往；三十四、愿我刹中，人欲往他方者，如其所愿；三十五、愿刹中菩萨，欲往他方供养诸佛，一食之顷，即可遍至；三十六、愿刹中菩萨，欲往十方供养诸佛既遍，是日未午，即还我刹；三十七、愿刹中菩萨，诵经说法，必得辩才智慧；三十八、愿刹中菩萨，能演说法，其智慧辩才，不可限量；三十九、愿刹中菩萨，其身紫磨金色，与佛无异；四十、愿刹中菩萨，欲於宝树中，见十方佛刹，即时应现；四十一、愿刹中菩萨，虽少功德，亦能见我道场，树高四千由旬；四十二、愿刹中一切天人，悉皆形色殊特，得天眼者，不辨名数；四十三、愿我刹中人，所欲闻法，自然得闻；四十四、愿刹中菩萨，顶中皆有光明，无异於佛；四十五、愿他方菩萨，闻我名号，皆得解脱三昧；四十六、愿他方菩萨，闻我名号，皆得成佛，常见一切诸佛；四十七、愿他方菩萨，闻我名号，即得不退转地；四十八、愿他方菩萨，闻我名号，即得无生忍，於诸佛法，永不退转也。） 〔十六、下辈生观〕（此观於下品中，亦分上中下三品）下辈下品上生者，谓或有众生，作诸恶业，虽不谤经，多造恶法，无有惭愧。命欲终时，遇善知识，为说大乘十二部经首题名字，除却千劫极重恶业；复教合掌称南无阿弥□佛。称佛名故，除五十亿劫生死之罪。尔时彼佛，即遣化佛及化菩萨，至行者前，授手迎接。行者即见化佛光明，遍照其室，即便命终，乘宝莲华，生宝池中。经七七日，莲华乃敷，二大菩萨放大光明，为说甚深十二部经。闻已信解，发无上道心，经十小劫，得入初地也。下辈下品中生者，谓或有众生，毁犯五戒八戒及具足戒，不净说法，无有惭愧；以恶业故，应堕地狱。命欲终时，地狱众火，一时俱至。遇善知识，以大慈悲，即为赞说阿弥□佛十力威德，广赞彼佛光明神力。此人闻已，除八十亿劫生死之罪，地狱猛火化为清凉之风，吹诸天华，华上皆有化佛、菩萨，迎接此人。如一念顷，即得往生七宝池中莲华之内。经於六劫，莲华乃敷，二大菩萨以梵音声为说大乘甚深经典，应时即发无上道心也。下辈下品下生者，谓或有众生，作不善业，五逆十恶，具诸不善，应堕恶道，受苦无穷。临命终时，遇善知识，为说妙法，教令念佛。彼人苦逼，不遑念佛。善友告言：汝若不能念彼佛者，应称无量寿佛。如是至心，令声不绝，具足十念，於念念中，除八十亿劫生死之罪，见金莲华，犹如日轮，住其人前。如一念顷，即生极乐世界。满十二大劫，莲华乃开，二大菩萨以大悲音声，为其广说诸法实相，除灭罪法，即发菩提之心也。（十二部经者，一契经、二重颂、三讽颂、四因缘、五本事、六本生、七希有、八譬喻、九论议、十无问自说、十一方广、十二授记也。梵语南无，华言皈命。初地者，谓十地中初欢喜地也。十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无碍智力、知永断习气智力也。十恶者，一杀生、二偷盗、三邪□、四妄语、五两舌、六恶口、七绮语、八贪欲、九□恚、十邪见也。十念者，以十称佛号为一念，十念即百称佛号也。大劫，总成住坏空四中劫，为一大劫也。）［出摩诃僧只律］ 律云：佛住舍卫城时，难陀母作食，先饭比丘，然后自食；复作釜饭，逼上饭汁自饮，即觉身内风除，宿食顿消。由是多水少米合煎，复用胡椒荜茇调和，以奉世尊。由是佛听比丘，从今日后，许食粥，有十种利。时世尊即说偈曰：持戒清净人所奉，恭敬随时以粥施，十利饶益於行者，色力寿乐辞清辩，宿食风除饥渴消，是名为药佛所说，欲生人天常受乐，应当以粥施众僧。（梵语难陀，华言善欢喜。） 〔一、资色〕，谓资益身躯，颜容丰盛，故云资色。 〔二、增力〕，谓补益[兀@王]羸，增长气力，故云增力。 〔三、益寿〕，谓补养元气，寿□增益，故云益寿。 〔四、安乐〕，谓清净柔软，食则安乐，故云安乐。 〔五、辩说〕，谓滋润喉吻，论议无碍，故云辩说。 〔六、除风〕，谓调和通利，风气消除，故云除风。 〔七、消宿食〕，谓温暖脾胃，宿食消化，故云消宿食。 〔八、辞清〕，谓气无凝滞，辞辩清扬，故云辞清。 〔九、除饥〕，谓适充口腹，饥馁顿除，故云除饥。 〔十、消渴〕，谓喉吻沾润，渴想随消，故云消渴。（出圆觉略钞并大智度论。） 如来证得实相之智，了达一切，无能坏、无能胜，故名力也。 〔一、知是处非处智力〕，谓如来於一切因缘果报，审实能知。如作善业，即知定得乐报，名知是处；若作恶业，得受乐报，无有是处，名知非处。如是种种皆悉遍知，故名知是处非处智力。 〔二、知过现未来业报智力〕，谓如来於一切众生，过去未来现在三世业缘、果报、生处，皆悉遍知，故名知过现未来业报智力。 〔三、知诸禅解脱三昧智力〕，梵语三昧，华言正定。谓如来於诸禅定，自在无碍，其浅深次第，如实遍知，故名知诸禅解脱三昧智力。 〔四、知诸根胜劣智力〕，谓如来於诸众生，根性胜劣，得果大小，皆实遍知，故名知诸根胜劣智力。 〔五、知种种解智力〕，谓如来於诸众生，种种欲乐，善恶不同，如实遍知，故名知种种解智力。 〔六、知种种界智力〕，谓如来於世间众生，种种界分不同，如实遍知，故名知种种界智力。 〔七、知一切至处道智力〕，谓如来於六道有漏行所至处，涅盘无漏行所至处，如实遍知，故名知一切至处道智力。（六道者，天道、人道、修罗道、饿鬼道、畜生道、地狱道也。有漏行者，谓六道众生，由身口意所作业行，而漏落生死也。梵语涅盘，华言灭度。无漏行者，谓一乘修戒定慧道品之行，而不漏落生死也。） 〔八、知天眼无碍智力〕，谓如来证知天眼清净，见诸众生死时生时，端正丑陋，善恶业缘，皆悉无碍，故名知天眼无碍智力。 〔九、知宿命无漏智力〕，谓如来於种种宿命，一世乃至百千万世，一劫乃至百千万劫，死此生彼，死彼生此，姓名、饮食、苦乐、寿命，如实遍知，故名知宿命无漏智力。（劫，梵语具云劫波，华言分别时节。） 〔十、知永断习气智力〕，谓如来於一切惑余习气分，永断不生，如实遍知，故名知永断习气智力。梵语迦叶，又云婆敷（无翻），亦佛之舅氏。非大迦叶，亦非三迦叶也。（大迦叶，即摩诃迦叶。三迦叶，即优楼频罗迦叶、那提迦叶、伽耶迦叶也。）善财承教，至师子奋迅城，参慈行童女。为说般若波罗蜜普庄严门已。乃云：如诸菩萨，其心广大，等虚空界，入於法界，福德成满等法，而我云何能知能说。复令参善见比丘。［出观音玄义］ 天台智者大师，通释妙法莲华经一部之外，复以观世音菩萨普门品，世多持诵，故别立玄疏，详释此品。品题之中，乃约人法等十双，一一贴释，以观音普门具有此十双之义，该括自行化他，始因终果之法。故历陈之，助显其义，可谓无余蕴矣。（玄即玄义，通释品题。玄谓幽微难见，义则别有所以也。疏即义疏，别解品内之文。疏，通也、决也，谓令经文所诠义理，通决而无壅碍也。） 〔一、人法〕，人即观世音，法即普门。观世音者，谓此菩萨以中道妙智，观於世间众生受苦求救之声，一时皆令解脱也。普门者，普遍也。门即能通之义，谓实相妙理，互通遍摄，无所障碍也。此品具两问答：依前问答，论观世音人。故经云：以是因缘，名观世音？依后问答，论普门示现种种说法。故经云：方便之力，其事云何？以人能秉法，故言人、法也。（前后问答者，无尽意初问，以何因缘，名观世音？佛答云：若有无量百千万亿众等。是也。次问云何游此娑婆世界等。答云：若有国土众生，应以佛身等。是也。） 〔二、慈悲〕，慈即爱念，谓以爱乐欢喜，起大慈心，能与他乐也；悲即愍伤，谓以恻怆怜愍，起大悲心，能拔他苦也。今依前问答，论观世音大悲拔苦，百千苦恼皆得解脱也。依后问答，论普门示现大慈与乐，即应以得度而为说法也。良由观音之人，观於普门之法，达於实相之理，愍诸众生，理具情迷，枉受众苦，失於本性之乐。是以即起慈悲，誓拔其苦，而与其乐。故以慈悲次人法而明之也。 〔三、福慧〕，福即福德，谓布施、持戒、精进、忍辱、禅定五度也；慧即智慧，谓般若一度也。五资於慧，慧导於五，犹目与足，不可互阙。今观世音智慧庄严也，普门福德庄严也。以智慧庄严，则大悲誓满，拔苦义成；以福德庄严，则大慈誓满，与乐义成。故以福慧次慈悲而明之也。 〔四、真应〕，真即真实，谓真身也；应即应现，谓应身也。真身是体，应身是用。今观世音中道妙智，契於实相之境，即是真身；普门说法，随所应现，即是应身。若福资於慧，显出真身；慧导於福，显出应用。故真应次福慧而明之也。 〔五、药珠〕，药即药树，珠即如意珠。药能愈病，喻观世音真身益物，以真身冥理，理显则三惑皆消；珠能雨宝，喻普门应身益物，以应身对机，机感则众善普会。故药珠次真应而明之也。（如意珠者，天上胜宝，状如芥粟，能出众宝，随心降雨也。冥理者，契合於理也。三惑者，见、思惑、尘沙惑、无明惑也。） 〔六、冥显〕，冥即冥密，显即显现。谓观世音真身被物，冥作利益，以众生不见不知，称之为冥；普门应身，对机说法，显作利益，以众生有见有知，称之为显。故以冥显次药珠而明之也。 〔七、权实〕，权即权巧，权智也；实即真实，实智也。今观世音随自意，以实智照之众生，即得冥益；普门随他意，以权智照之众生，即得显益。如是冥显获益不同者，盖由二智之力，权巧无方，赴机允当，不失其宜。故以权实次冥显而明之也。（权、实二智者，权即一切智、道种智；实即一切种智也。） 〔八、本迹〕，本，犹根本；迹，犹足迹。譬人所居之处，则有行往之迹。今观世音不动本际，而能实智益物；普门曲垂迹化，而能权智益物。观音既是过去正法明佛，其本已高，所作权、实之迹则妙。故以本迹次权实而明之也。 〔九、缘了〕，缘谓缘助，了谓晓了。即性德本具缘了二因也。前之八双，从人法至真应，是自行次第；药珠至本迹，是化他次第。此乃顺论生起也。今挹流寻源，逆而推之，则真身智慧悲誓，及观音之人，皆是性德了因种子而显发也；应身福德慈誓，及普门之法，皆是性德缘因种子而显发也。自行次第既尔，化他次第亦然。谓本证实智冥益药树属乎了种，迹化权智显益珠王功归缘种。故缘了次八双之后而明之也。（缘助者，以缘资了也。本具缘了二因者，谓缘了二因，一切众生本性元具也。若顺性而修，了因显至果，则成智德；缘因显至果，则成断德。缘、了二因，皆名种子者，种有发生之义，谓果上智、断二德之显，皆从因中缘、了二因而发生也。） 〔十、智断〕，智能照理，断能断惑。即果上所显智、断二德也。智德即般若，断德即解脱，亦涅盘也。前明缘了，是却讨因源；此明智断，是顺论究竟。所谓始则起自了因，终至菩提大智；始则起自缘因，终至涅盘断德。若入涅盘，众行梵息，故居第十也。（梵语涅盘，华言灭度。却讨者，却退也，谓从果德之中，却退推讨因德之源也。梵语菩提，华言道。）［出华严经］ 受生，即生如来家也。藏即含藏之义，含藏所修所证之理也。谓善财童子於华严会上第三十九参，妙德夜神，问言：云何修菩萨行？生如来家？答言：善男子，菩萨有十种受生藏，若能修习圆满，即入毗卢遮那如来无量受生藏海。愿一切菩萨示现受生，我皆亲近，是名受生藏也。（菩萨，梵语具云菩提萨□，华言觉有情。梵语毗卢遮那，华言遍一切处。藏海者，谓其含藏之广也。） 〔一、供养诸佛受生藏〕，谓菩萨愿常恭敬供养一切诸佛，深信爱乐，修诸功德，无有□足，即得生如来家，是名供养诸佛受生藏。 〔二、发菩提心受生藏〕，梵语菩提，华言道。谓菩萨发无量菩提心，恒起大悲，救护众生，摄化成就，即得生如来家，是名发菩提心受生藏。 〔三、观诸法门修行受生藏〕，谓菩萨观察一切法门，修学普贤诸行愿海，教化调伏一切众生，即得生如来家，是名观诸法门修行受生藏。（普贤，菩萨名也。） 〔四、深心普照三界受生藏〕，谓菩萨具清净增上深心，得如来菩提光明，普能照耀过现未来三世诸障碍山，即得生如来家，是名深心普照三界受生藏。（障碍山者，喻众生惑业高厚如山，不易动拔也。） 〔五、平等光明受生藏〕，谓菩萨成就诸佛法忍，光明平等，照耀一切世间，见者欢喜，咸蒙利益，即得生如来家，是名平等光明受生藏。（诸佛法忍者，谓於诸佛之法，忍可而印证也。） 〔六、生如来家受生藏〕，谓菩萨生如来家，随诸佛住，得甚深法门，具广大行愿，同佛善根共一体性，是名生如来家受生藏。 〔七、佛力光明受生藏〕，谓菩萨生如来家，入佛智力，得大光明，游诸刹海，供养承事一切诸佛，是名佛力光明受生藏。（刹，梵语具云刹摩，华言土田。） 〔八、观普智门受生藏〕，谓菩萨生如来家，住童真位，普能观察一一智慧法门，尽无量劫，演菩萨行，是名观普智门受生藏。（童真位者，即十住中之第八位也。劫，梵语具云劫波，华言分别时节。） 〔九、普现庄严受生藏〕，谓菩萨生如来家，能以种种庄严无量佛刹，化一切身，周流法界，成熟众生，是名普现庄严受生藏。 〔十、入如来地受生藏〕，谓菩萨生如来家，入如来所，受灌顶法，预在佛数，能知一切行，及知一切众生随顺调伏。是名入如来地受生藏。（灌顶法者，即十住中第十位菩萨之法也。）［出佛说十号经］ 此十号义，若总略释之，则：无虚妄名如来，良福田名应供，知法界名正遍知，具三明名明行足，不还来名善逝，知众生国土名世间解，无与等名无上士，调他心名调御丈夫，为众生眼名天人师，知三聚名佛。具兹十德，名世间尊。祖师所述经教，皆依此义而释。今此经中，合世间解、无上士以为一号，虽开合不同，其义则一，故两存之。（三明者，天眼明、宿命明、漏尽明也。三聚者，正定聚、邪定聚、不定聚也。） 〔一、如来〕，如来之义有三。谓法身、报身、应身也。金刚经云：无所从来，亦无所去。此法身如来也。转法轮论云：第一义谛名如，正觉名来。此报身如来也。成实论云：乘如实道，来成正觉。此应身如来也。 〔二、应供〕，谓万行圆成，福慧具足，应受天上人间供养，饶益有情，故号应供。 〔三、正遍知〕（亦名正等觉），谓具一切智，於一切法，无不了知，故号正遍知。以一切法平等开觉一切众生，成无上觉，故号正等觉。 〔四、明行足〕，明即三明也。行足者，谓身口意业正真清净，於自愿力，一切之行，善修满足，故号明行足。 〔五、善逝〕，善逝者，即妙往之义也。谓以无量智慧，能断诸惑，妙出世间，能趣佛果，故号善逝。 〔六、世间解无上士〕，世间解者，谓世间、出世间因果诸法，无不解了也。无上士者，谓业惑净尽，更无所断。於三界天人凡圣之中，第一最上无等，故号世间解无上士。 〔七、调御丈夫〕，谓具大丈夫力用，而说种种诸法，调伏制御一切众生，令离垢染，得大涅盘，故号调御丈夫。（梵语涅盘，华言灭度。） 〔八、天人师〕，谓非独与四众为师，所有天上人间、魔王外道、释梵天龙，悉皆归命，依教奉行，俱作弟子，故号天人师。（四众者，比丘、比丘尼、优婆塞、优婆夷也。） 〔九、佛〕，佛，梵语具云佛□，华言觉。谓智慧具足，三觉圆满，故号为佛。（三觉者，自觉、觉他、觉行圆满也。） 〔十、世尊〕，谓以智慧等法，破彼贪□痴等不善之法，灭生死苦，得无上觉，天人凡圣，世间、出世间，咸皆尊重，故号世尊。［出法界次第］ 善即顺理之义。谓行此十法，皆顺理故。然有二种：一者止，二者行。止，则止息己恶，不恼於他；行，则修行胜德，利安一切也。 〔一、不杀生〕，不杀生者，谓不害一切物命，即是止杀之善。既不杀已，当行放生之善也。 〔二、不偷盗〕，不偷盗者，谓不窃取他人财物，即是止盗之善。既不盗已，当行布施之善也。 〔三、不邪淫〕，不邪淫者，谓不行邪淫欲事，即是止淫之善。既不邪淫，当行清净梵行之善也。 〔四、不妄语〕，不妄语者，谓不起虚言，诳惑他人，即是止妄语之善。既不妄语，当行实语之善也。 〔五、不两舌〕，不两舌者，谓不向两边，说是谈非，令他斗诤，即是止两舌之善。既不两舌，当行和合利益之善也。 〔六、不恶口〕，不恶口者，谓不发□犷恶言，骂辱他人，即是止恶口之善。既不恶口，当行柔和软语之善也。 〔七、不绮语〕，不绮语者，谓不庄饰华丽之言，令人乐闻，即是止绮语之善。既不绮语，当行质直正言之善也。 〔八、不贪欲〕，不贪欲者，谓不贪著情欲尘境，即是止贪之善。既不贪欲，当行清净梵行之善也。 〔九、不□恚〕，不□恚者，谓不生忿怒之心，□恨於人，即是止□之善。既不□恚，当行慈忍之善也。 〔十、不邪见〕，不邪见者，谓不偏邪异见，执非为是，即是止邪见之善。既不邪见，当行正信正见之善也。［出法界次第］ 〔一、如幻喻〕，谓如幻师，幻作种种诸物及男女等相，体虽无实，然有幻色可见。一切诸法，亦复如是。无明幻作，迷心不了，妄执为实。修空观者，於诸幻法，心无所著，皆悉空寂，故说如幻。（空观者，谓观一切法皆空也。） 〔二、如焰喻〕，谓无智之人，初见阳焰，妄以为水。诸烦恼法，亦复如是，无智不了，於结使中，妄计我相；智者了知虚诳不实，皆是妄想，故说如焰。（结使者，即烦恼也。谓因烦恼缠缚，驱使众生入於生死也。） 〔三、如水中月喻〕，谓月在虚空，影现於水，诸愚小儿，见水中月，欢喜欲取；智人见之则笑，以喻无智之人，於五阴中，妄起我、我所见，执为实有；於苦法中，而生欢喜。然得道智人，愍之而笑。故说如水中月。（五阴者，色阴、受阴、想阴、行阴、识阴也。我者，谓於五阴中强立主宰，妄执为我也。我所者，即五阴之身等也。） 〔四、如虚空喻〕，谓虚空但有其名，而无实体。愚人不了，执之为实。一切诸法亦复如是，空无所有。若无智之人，於虚妄中，计为实有，起彼我执。修空观者，了一切法皆无所有，故说如虚空。 〔五、如响喻〕，谓深山幽谷，及空舍中，若语声，若击物声，随声相应，而有响生。愚人不了，以为实有。一切音声语言，亦复如是。若有智之人，了知语音无实，心不生著，故说如响。 〔六、如干城喻〕，干城，即干闼婆城。梵语干闼婆，华言香阴。谓日初出时，见城门楼橹宫殿行人出入，日高渐灭。但可眼见，而无实有。一切诸法，亦复如是。若智者则能了知诸法悉皆虚假，不生执著，故说如干城。 〔七、如梦喻〕，谓人梦中，本无实事，妄执为实，觉还自笑。一切诸法，亦复如是。一切结使烦恼，皆是虚妄，而人不了，执之为实。若得道觉悟，乃知虚妄，亦复自笑。故说如梦。 〔八、如影喻〕，谓影，但可见而不可捉。一切诸法，亦复如是。如眼耳等诸根，虽有见闻觉知，求其实体，即不可得。故说如影。 〔九、如镜中像喻〕，谓镜中之像，非镜作，非面作，非镜面和合而作，亦非无因缘作。虽非实有，然亦可见。故无智不了，执之为实，而生分别。一切诸法，亦复如是。从因缘生，无有实体，但有名字而起分别，诳惑凡夫，生诸烦恼。若有智之人，虽复见闻，了知无实，而不执著，故说如镜中像。 〔十、如化喻〕，谓若诸天仙得神通者，变化诸物，虽有男女等相，而无生老病死苦乐之实。一切诸法，亦复如是，无有生灭，如化而成；亦无有实，如人之生，但从先世之因而有今世之身，悉皆虚假，何实之有。故说如化。善财承教，至大兴城，参明智居士。为说随意出生福德藏解脱门已。乃云：如诸菩萨，成就宝手，遍覆一切十方国土，以自在力，普雨一切资生之具，而我云何能知能说。复令参法宝髻长者。［出楞严经］ 谓观世音菩萨，以金刚三昧，无作妙力，与诸十方三世六道一切众生，同一悲仰，令诸众生，获得十四种无畏功德也。（梵语三昧，华言正定。无作妙力者，谓不作意之力用也。十方者，四方四维上下也。三世者，过去、现在、未来也。六道者，天道、人道、修罗道、饿鬼道、畜生道、地狱道也。） 〔一、不自观音，以观观者〕，不自观音者，谓不随声尘所起知见也。以观观者，谓返照自性也。不起知见，则无所妄；返照自性，则一切真寂，无复苦恼。故令受苦众生，蒙此真观，即得解脱，是为无畏。经云：观其音声，即得解脱。是也。 〔二、知见旋复〕，在心曰知，在眼曰见。知见性热，则属於人（编者注：「人」疑为「火」字）。谓菩萨能旋转知见，以复真空。能令众生，设入火难，自不能烧，是为无畏。经云：设入大火，火不能烧。是也。 〔三、观听旋复〕，观听性动，则属於水。谓菩萨能旋转观听，以复真空。能令众生，设为大水所漂，自不能溺，是为无畏。经云：大水所漂，水不能溺。是也。 〔四、断灭妄想，心无杀害〕，妄想作业，以杀为首。谓菩萨证悟实性，断灭妄想，大慈心发，无杀害念。能令众生入彼罗刹鬼国，鬼自灭恶，是为无畏。经云：入诸鬼国，鬼不能害。是也。（梵语罗刹，华言速疾鬼。） 〔五、熏闻成闻，六根销复〕，同於声听，谓熏闻属思，思其所闻，无性可得，则成真闻。六根害人，兵刃无异。菩萨六根既皆销灭，以复真空，一切尘境，同於声听。能令众生，当被害者，刀刃所加，段段折坏，是为无畏。经云：临当被害，刀段段坏。是也。（六根者，眼根、耳根、鼻根、舌根、身根、意根也。） 〔六、闻熏精明，明遍法界〕，谓菩萨从闻熏习，所成慧性，既得精明，明照十方，周遍法界，幽暗即消。能令众生虽被药叉诸幽暗者，来近其侧，目受明夺，自不能视，是为无畏。经云：药叉罗刹鸠盘荼鬼，虽近其傍，目不能视。是也。（梵语药叉，亦云夜叉，华言勇健。梵语鸠盘荼，华言瓮形。） 〔七、音性圆消，观听返入〕，谓受虚妄声尘系缚，不异禁系枷锁。菩萨以动静之性俱灭，则其观听返妄入真，声尘解脱。能令众生禁系等事，不能著身，是为无畏。经云：禁系枷锁，所不能著。是也。 〔八、灭音圆闻，遍生慈力〕，谓菩萨消灭音声，圆成闻慧，则遍生慈力，能以大利，令彼得乐。是以众生经於险路，如行坦途；或遇恶寇，自不能劫，是为无畏。经云：经过险路，贼不能劫。是也。 〔九、熏闻离尘，色不能劫〕，谓菩萨以思慧熏闻成性，离诸尘妄，不被色尘所劫。能令一切性多淫人，贪欲不生，是为无畏。经云：能令一切多□众生，远离贪欲。是也。 〔十、纯音无尘，根境圆融〕，谓菩萨音性纯净，离诸妄尘，根境相入，圆融无碍。能令怀忿恨人，□恚不生，是为无畏。经云：能令一切忿恨众生，离诸□恚。是也。 〔十一、销尘旋明〕，谓菩萨除暗销尘，旋复性明。能令一切昏钝无善心人，痴暗远离，是为无畏。经云：能令一切昏钝性障，诸阿颠迦，永离痴暗。是也。（梵语阿颠迦，华言无善心。） 〔十二、融形复闻〕，谓融形则碍灭，复闻则性真。故涉入世间而不坏世间之相，能遍十方，供养微尘数佛，禀承其法，各为法子，以此无畏，施诸无子众生，欲求男者，令得生男。经云：能令无子众生，欲求男者，诞生福德智慧之男。是也。 〔十三、六根圆通，明照无二〕，谓菩萨六根圆融，通达无碍，含摄法界，如大圆镜，明照无二。由此故能承顺法门，受领无失，以此无畏，施诸无子众生，欲求女者，即得生女。经云：能令法界无子众生，欲求女者，诞生福德柔顺，众人爱敬，有相之女。是也。 〔十四、我一名与六十二恒河沙名，等无有异〕，谓菩萨得真圆通，能令求福众生，但持我之名号，与彼俱持无数菩萨名号之人较量所得福德，等无有异，是为无畏。经云：能令众生持我名号，与彼共持六十二恒河沙诸法王子，二人福慧，正等无异。是也。此日，摩醯首罗天王下降，按临人间，观察善恶。若念贤劫千佛名号，则灭一切恶，生一切善。（劫，梵语具云劫波，华言分别时节。贤者，劫名；谓此劫中，多贤人也。）［出楞严经］ 回即回转，向即趣向。谓起大悲之心，救度众生，回转十行之善，向於三处：一、真如实际是所证，二、无上菩提是所求，三、一切众生是所度。以能回之心，及所回善行，向彼万类，圆满梵行，等入法界也。（梵语菩提，华言道。） 〔一、救一切众生，离众生相回向〕，谓由前修十行，神通满足，成就诸佛所行事已，又当修此回向之行；然回向之行，以悲愿之心为最，化度众生，而无能度之相。回此无为之心，趣向寂灭之地。经云：当度众生，灭除度相；回无为心，向涅盘路，名救一切众生，离众生相回向。（梵语涅盘，华言灭度。） 〔二、不坏回向〕，谓前离众生相，则是可坏；今复坏前可坏，离於能离，则是不坏。坏即空；不坏即假。空假不二，正显中道，而归趣於本觉矣。经云：坏其可坏，远离诸离，名不坏回向。（一念无相谓之空，无法不具谓之假，不一不异谓之中。本觉者，谓一切众生所具真如之性，本来是觉也。） 〔三、等一切佛回向〕，谓所向本觉之性，湛然常住，而能觉之智，齐於佛觉。经云：本觉湛然，觉齐佛觉，名等一切佛回向。 〔四、至一切处回向〕，谓前能觉之智，无处不遍；既齐佛觉，则所证真如之理地，如佛不异。经云：精真发明，地如佛地，名至一切处回向。 〔五、无尽功德藏回向〕，谓前至一切处是世界，等一切佛是如来；然如来则一切世界之如来，世界即一切如来之世界；世界、如来，涉入无碍，功德无尽。经云：世界、如来，互相涉入，得无□碍，名无尽功德藏回向。 〔六、随顺平等善根回向〕，谓於诸佛理地，起万行真因，显证一乘寂灭之道。行从理起，故曰随顺平等；能生道果，故曰善根。经云：於同佛地，地中各各生清净因，依因发辉，取涅盘道，名随顺平等善根回向。 〔七、随顺等观一切众生回向〕，谓既修真因，善根成就，则知十方众生，皆我本性；性既平等，故能成就一切众生善根，无有遗失，亦无高下。经云：真根既成，十方众生皆我本性，性圆成就，不失众生，名随顺等观一切众生回向。 〔八、真如相回向〕，离妄曰真，不异曰如。谓一切法，性本真如，不即不离，二俱无著，则真如相现。经云：即一切法，离一切相，惟即与离，二无所著，名真如相回向。 〔九、无缚解脱回向〕，谓真如之相现前，则智慧明了，十界依正等法，互摄圆融，自在无碍。经云：真得所如，十方无碍，名无缚解脱回向。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。依正者，依即所依之国土，正即十界能依之色身也。） 〔十、法界无量回向〕，谓所证性德真如之理，圆满成就，含摄遍周，其量无外，十界差别之相，了不可得。经云：性德圆成，法界量灭，名法界无量回向。
回因向果，名为回向。一救诸众生离众生相回向、二不坏回向、三等一切诸佛回向、四至一切处回向、五无尽功德藏回向、六入一切平等善根回向、七等随顺一切众生回向、八真如相回向、九无缚无著解脱回向、十入法界无量回向。十行十回向，亦圆教位次也。谓此位之人，无明渐尽，利佑转深，能令众生闻法开解，修行证果，而可依止，故为三依也。（十行者，□喜行、饶益行、无□恨行、无尽行、离痴乱行、现前行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）［出华严经疏］ 谓如来出现说华严经，必有因缘。故出现品云：非以一缘，非以一事，如来出现，以无量因缘而得成就，令斯教兴。故以因缘二字，各开十义，以显无尽。先彰十因，后显十缘。故云教起因缘也。 〔一、法应尔〕，法应尔者，理本当然也。谓如来出现，法应说此华严经故。所以诸佛，皆於无尽世界，常转无尽法轮，令诸众生，返本还源，佛佛道同，法皆如此也。 〔二、酬宿因〕，酬宿因者，谓如来说法，为酬宿世愿因也。盖如来於因中，精修道行，愿度众生。今既成佛，当酬宿愿。是以悲智双运，行愿齐周，说广大法，度诸众生也。 〔三、顺机感〕，谓如来说教，必由机缘所感。若无当机之众，虽说无益。所以说者，必随顺机宜也。 〔四、为教本〕，谓如来先说此一乘圆顿之法，为诸教之本。然后渐施末教，调停小机，根器既熟，使其悟入如来智慧也。（末教者，即声闻、缘觉小教也。） 〔五、显果德〕，谓如来显扬妙果胜德，令人信乐，若不知佛果德，安能渴仰恳求。故佛举扬华藏世界，微妙十身，依正果德，盖为此也。（依正果德有二种。一依果，即华藏世界也。二正果，即如来十身也。十身者，菩提身、愿身、化身、力持身、相好庄严身、威势身、意生身、福德身、法身、智身也。） 〔六、彰地位〕，谓此经彰显菩萨修行地位，从因至果，有阶差也。然有二种。一、行布位，即排布行列，次第升进也。二、圆融位，即一位摄一切位也；如初地等，一地之中，具摄一切诸地功德是也。（初地者，即十地中初欢喜地也。） 〔七、说胜行〕，谓如来宣说殊胜妙行，令人信向也。盖欲登妙位，非行不阶。故说无量胜行，使一切菩萨及诸众生，依教立行，造修证入也。 〔八、示真法〕，谓如来出世，宣示真实大法，令人开解也。盖欲修诸胜行，决须解了法理。不达法理，行亦非真。经云：不了真实法，诸佛故兴世。是也。 〔九、开因信〕，谓如来开示一切众生本有性德也。盖以如上真法，胜行因果，皆众生性中本有。但相变体殊，情生智隔，不能觉了。故谈斯经，令其开悟也。（相变体殊者，谓生佛之相既变，理性之体亦殊也。） 〔十、利今后〕，谓如来说法，利益今世后世一切众生也。经云：我等诸佛，护持此法，令未来世一切菩萨，皆悉得闻，获大利益。是也。［出华严经疏］ 玄门者，即十玄门也。以此十法性德为因，起大业用，令彼玄门诸法，混融无碍，重重无尽。故云玄门无碍十因也。（玄者，妙也。） 〔一、唯心所现〕，谓世间、出世间一切诸法，唯是真心所现。然法唯心现，全法是心，心既圆融，法亦无碍。经云：知一切法，即心自性。是也。 〔二、法无定性〕，谓一切诸法，既唯心现，从缘而起，无定性也。所谓小非定小，於一微尘能含太虚；大非定大，轮围无数入毛端中。经云：金刚围山数无量，悉能安置一毛端。是也。（轮围者，金刚轮围山也。） 〔三、缘起相由〕，谓缘起之法，递相由藉。然法界缘起，义门无量，略举十义，缘起方成，故云缘起相由也。（十义者，诸缘各异义、互遍相资义、俱存无碍义、异体相入义、异体相即义、体用双融义、同体相入义、同体相即义、俱融无碍义、同异圆满义也。） 〔四、法性融通〕，谓法界之性，圆融通达无碍。然一切事法，依性建立，不异真性。性既融通，事亦如之。故一一微尘，各含法界。经云：华藏世界所有尘，一一尘中见法界。是也。 〔五、如幻梦〕，幻者，犹如幻师，能以一物为种种物，幻种种物而为一物。梦者，如一梦中所见广大事业，自谓历时久远。经云：如人睡梦中，造作种种事，虽经亿千岁，一夜未终尽。是也。 〔六、如影像〕，谓一切法从心所现，而能含明了性，犹如明镜，各各互现，诸法影像也。经云：远物近物，虽皆影现，影不随物，而有远近。是也。 〔七、因无限〕，谓往昔因中，称法界性，修无量殊胜之因；故今得果，妙用无边。经云：往修胜行无有边，今获神通亦无量。是也。 〔八、佛证穷〕，佛证穷者，谓佛证果穷极也。故三觉圆明，六通自在，称法界性，说圆满经。经云：佛住甚深真法性，所流圆满修多罗。是也。（三觉者，自觉、觉他、觉行圆满也。六通者，天眼通、天耳通、他心通、宿命通、身如意通、漏尽通也。梵语修多罗，华言契经。） 〔九、深定用〕，深定用者，谓入甚深大定，而起妙用也。盖以海印等诸三昧力，令一切法，炳然齐现，无碍圆融。经云：入微尘数诸三昧，一一出生尘等定。是也。（海印三昧者，梵语三昧，华言正定。海印是喻，三昧是定。一切诸法，炳然齐现大寂定中。犹如香海，湛然不动，一切色相历历显现，如印印文也。） 〔十、神通解脱〕，解脱，即自在之义。谓佛以神通不思议解脱之力，令一切法，於一法中，建立显现，圆融自在。经云：於一尘中建立三世一切佛法。是也。（三世者，过去、现在、未来也。）十圣觉住相者，十圣即十地也。谓菩萨修行，证此十圣位，则能觉了心中念念住相分齐也。（住者，现起未灭之心也。十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。）［出楞严经］ 十地者，谓菩萨所证之地位，一切佛法依此发生也。然地位有浅深，故始自欢喜，终於法云，分为十也。 〔一、欢喜地〕，谓菩萨智同佛智，理齐佛理，彻见大道，尽佛境界，而得法喜，登於初地。经云：於大菩提，善得通达，觉通如来，尽佛境界，名欢喜地。（得法喜者，谓於证得之法而生喜乐也。梵语菩提，华言道。） 〔二、离垢地〕，谓由尽佛境界，明了诸法异性而入於同，若见有同，即非离垢；同性亦灭，斯为离垢。经云：异性入同，同性亦灭，名离垢地。 〔三、发光地〕，谓同异情见之垢既净，则本觉之慧光明开发。经云：净极明生，名发光地。（情见者，谓依情分别之见也。） 〔四、焰慧地〕，谓慧明既极，则佛觉圆满；觉满则慧光发焰，如大火聚烁，破一切情见。经云：明极觉满，名焰慧地。 〔五、难胜地〕，谓由前焰慧烁破一切情见，其同异之相，皆不可得，即是诸佛境界，无有能胜。经云：一切同异所不能至，名难胜地。 〔六、现前地〕，谓由前同异之相既不可得，则真如净性明显现前。经云：无为真如，性净明露，名现前地。 〔七、远行地〕，谓真如之境，广无边际。虽真如现前，分证则局，若尽其际，方为极到。经云：尽真如际，名远行地。（分证者，谓菩萨於真如之理，分次第而证也。） 〔八、不动地〕，谓真如之理既尽其际，全得其体，则真常凝静，无能动摇。经云：一真如心，名不动地。 〔九、善慧地〕，谓既得真如之体，即发妙用，凡所照了，悉是真如。经云：发真如用，名善慧地。 〔十、法云地〕，谓菩萨至此第十地，修行功满，唯务化利众生，大慈如云，普能阴覆，虽施作利润，而本寂不动。经云：慈阴妙云，覆涅盘海，名法云地。（梵语涅盘，华言灭度；谓之海者，以其深广，无法而不容也。）［出天台四教仪］ 通教，即四教中之一也。通前藏教，通后别、圆，故云通也。（四教者，藏教、通教、别教、圆教也。） 〔一、干慧地〕，谓三乘之人，初居外凡位时，未得真空理水所润，故名干慧地。（三乘者，声闻乘、缘觉乘、菩萨乘也。外凡者，谓心居理外也。） 〔二、性地〕，谓三乘之人，居内凡位时，於无漏真空法性之理，颇有解心，故名性地。（内凡位者，谓心居理内，而未证得也。无漏者，谓断见、思之惑，而不漏落三界生死也。） 〔三、八人地〕，谓三乘之人，体达三界见惑本空，在无间三昧中，八忍具足。止观云：人者，忍也，故名八人地。（三界者，欲界、色界、无色界也。见惑者，谓意根对法尘而起分别也。梵语三昧，华言正定。八忍者，苦法忍、苦类忍、集法忍、集类忍、灭法忍、灭类忍、道法忍、道类忍也。） 〔四、见地〕，谓三乘之人，同见第一义、无生、四谛之理，故名见地。（第一义者，即真俗不二也。无生者，谓了一切法皆无生也。四谛者，苦谛、集谛、灭谛、道谛也。） 〔五、薄地〕，谓三乘之人，断欲界六品思惑，欲惑稍轻，得真谛理，故名薄地。（六品者，谓欲界思惑分为九品，此即前之六品也。思惑者，谓眼等五根对色等五尘而起贪爱也。） 〔六、离欲地〕，谓三乘之人，断欲界下三品思惑尽，即离欲界生死，故名离欲地。（下三品者，即九品中后之三品也。） 〔七、已办地〕，谓三乘之人，断色界、无色界思惑尽，发真无漏，智断功毕，故名已办地。（无漏，谓不漏落三界生死也。言真无漏者，谓第四阿罗汉果之所证也。若前初果须陀洹等虽证，而生死犹未能尽，未得名真也。智断功毕者，智即破惑之智慧，断即所断之惑业，因此之智，而毕断惑之功也。） 〔八、辟支佛地〕，辟支，梵语具云辟支迦罗，华言缘觉。谓缘觉之人，发真无漏，功德力大，福慧深利，以能侵除见、思习气，故名辟支佛地。（侵除者，谓侵入习气之内，而除断之也。见、思习气者，谓见、思惑余习之气分也。） 〔九、菩萨地〕，菩萨，梵语具云菩提萨□，华言觉有情。谓菩萨从空入假，深观真俗二谛，进断见、思习气与尘沙惑，得法眼净，成道种智，故名菩萨地。（从空入假者，谓菩萨从涅盘空，出生死假，而化众生，示同生死，故名假也。真谛者，亡泯一切法也；俗谛者，建立一切法也。尘沙惑者，谓众生见、思之惑，种类数多，如尘若沙也。法眼净者，谓菩萨之眼，观一切法而无染碍也。道种智者，谓菩萨化他，以一切道，起众生一切善种也。） 〔十、佛地〕，佛，梵语具云佛陀，华言觉。谓佛有大功德力，资利智慧，而与一念相应，观真谛究竟，习气亦究竟，觉果圆满，故名佛地。（究竟，即毕尽之义也。）［出华严经疏］ 十地寄乘者，谓十地菩萨寄於，人天等诸乘进修，而为因行，以显真实智证之果分也。所以欢喜、离垢、发光三地，寄於世间人天乘；焰慧、难胜、现前、远行四地，寄於出世间三乘；惟不动、善慧、法云三地，超於世间、出世间，即是寄显一乘法也。（人天乘者，人乘、天乘也。三乘者，声闻乘、缘觉乘、菩萨乘也。） 〔一、欢喜地寄人乘〕，谓初地菩萨，明修布施之行，而复示现生於世间，以作人王。故云欢喜地寄人乘。 〔二、离垢地寄欲界天乘〕，谓二地菩萨，明修十善之行，而复示现生於欲界天上，以作天王。故云离垢地寄欲界天乘。（十善者，不杀、不盗、不邪淫、不妄言、不绮语、不恶口、不两舌、不贪、不□、不邪见也。） 〔三、发光地寄色界无色界天乘〕，谓三地菩萨，明修八禅定行，同於色界四禅，无色界四空处，故云发光地寄色无色界天乘。（八禅定者，色界、无色界各四禅定也。四禅者，初禅、二禅、三禅、四禅也。四空者，即空处、识处、无所有处、非非想处也。） 〔四、焰慧地寄须陀洹乘〕，梵语须陀洹，华言预流。谓四地菩萨初断俱生身见，观於道品，同於初果须陀洹，故云焰慧地寄须陀洹乘。（俱生身见者，谓见惑与形俱生，即初托胎之时也。道品即三十七道品也。） 〔五、难胜地寄阿罗汉乘〕，梵语阿罗汉，华言无学，亦云无生。谓五地菩萨，观於四谛之行既终，同於四果阿罗汉，故云难胜地寄阿罗汉乘。（四谛者，苦谛、集谛、灭谛、道谛也。） 〔六、现前地寄缘觉乘〕，缘觉者由观因缘而觉悟真空也。谓六地菩萨观於十二因缘生灭之行，同於缘觉，故云现前地寄缘觉乘。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔七、远行地寄菩萨乘〕，菩萨，梵语具云菩提萨□，华言觉有情。谓七地菩萨，明修菩提分法之行，方便涉有，不舍度生，同於菩萨，故云远行地寄菩萨乘。（梵语菩提，华言道。言菩提分者，即三十七道品之分也。涉有者，有即因果不亡之义，谓菩萨涉入三界，化诸众生也。） 〔八、不动地寄显一乘〕，一乘者即佛乘也。谓八地菩萨具证阿含德，及不住道而舍所修之行，契合实理，离相离言，超於世、出世间，是一乘法，故云不动地寄显一乘。（梵语阿含，华言无比。） 〔九、善慧地寄显一乘〕，谓九地菩萨，以无量智，观察无边境界，说法教化众生，超於世、出世间，是一乘法，故云善慧地寄显一乘。 〔十、法云地寄显一乘〕，谓十地菩萨，以法身为云，普覆众生，观察觉了，受胜职位，意业自在，超於世、出世间，是一乘法，故云法云地寄显一乘。（胜职位，即佛之位也。）［出华严经］ 十地寄报者，谓十地菩萨，寄生诸天王等报也。昔金刚藏菩萨为众说十地菩萨修行法门，自行化他，成大功德，感报多作诸天王等，威力自在，化导众生，令修善法也。 〔一、阎浮提王〕，梵语阎浮提，华言胜金洲。谓欢喜地菩萨，修行初地法门，成大功德，多作阎浮提王，掌护正法，诸所作业，念佛法僧，能大惠施周给孤露，以法化世一切众生，令修善行，统领阎浮，故云阎浮提王。 〔二、转轮圣王〕，谓离垢地菩萨，修行二地法门，成就功德，多作转轮圣王，为大法主，王四天下，有自在力，能除众生破戒之垢，以善方便，令其安住十善道中；为大施主，周遍给济，诸所作业，念佛法僧；在大众中，为首为胜；受金轮宝，统领四洲，故云转轮圣王。（四天下者，东弗于逮、南阎浮提、西瞿耶尼、北郁单越，即四洲也。十善者，不杀、不盗、不邪淫、不妄语、不两舌、不恶口、不绮语、不贪、不□、不邪见也。） 〔三、忉利天王〕，梵语忉利，华言三十三，即帝释天主，居须弥山顶。谓发光地菩萨，修行三地法门，成大功德，多作三十三天之主。以大方便，化诸众生，及诸天众，舍离贪欲，住於善道，故云忉利天王。（帝释，梵语释提桓因，华言能天主；言帝释者，华梵双举也。梵语须弥，华言妙高。） 〔四、夜摩天王〕，梵语夜摩，华言时分。以其时时唱快乐故也。谓焰慧地菩萨，修行四地法门，具大功德，多作夜摩天王。以善方便，除众生惑，令住正见，诸所作业，念佛法僧；统领天众，随所应度，不失於时，故云夜摩天王。 〔五、兜率陀天王〕，梵语兜率陀，华言知足。以其於五欲尘境，能知足故也。谓难胜地菩萨，修行五地法门，集诸功德，多作兜率陀天王。能伏一切外道邪见，令诸众生，住实谛中，诸所作业，念佛法僧，统领天众，常令自他恒念知足，故云兜率陀天王。 〔六、善化天王〕，谓现前地菩萨，修行六地法门，成就功德，多作善化天王。所作自在，一切声闻难问，无能退屈，统领天众，善能教化，令他除灭我慢之心，故云善化天王。 〔七、自在天王〕，谓远行地菩萨，修行七地法门，具足菩提功德大愿，多作自在天王。善为众生说所证法，令其得入，无有退转；统领天众，善行教化，皆得自在，故云自在天王。 〔八、大梵天王〕，梵，梵语具云梵迦夷，华言净身。谓不动地菩萨，修行八地法门，成大功德，多作第二禅大梵天王，主千世界，能为声闻、辟支佛等，善说诸义，普运慈心，放大光明，照千世界，令诸众生得大自在，故云大梵天王。（辟支，梵语具云辟支迦罗，华言缘觉。） 〔九、大梵天王〕，谓善慧地菩萨，修行九地法门，获大神通，多作第三禅大梵天王，主二千世界，能为声闻、缘觉及菩萨众，分别演说波罗蜜行，所有难问，无能屈者；身出光明，照二千界，除诸昏暗，饶益众生，故云大梵天王。（梵语波罗蜜，华言到彼岸。） 〔十、摩醯首罗天王〕，梵语摩醯首罗，华言大自在。谓法云地菩萨，修行十地法门，具足众德，多作第四禅摩醯首罗天王，主三千世界；於法自在，能授声闻、独觉、一切菩萨，波罗蜜道，所有问难，无能屈者；以自光明，能令众生，身心清凉，皆得安隐，故云摩醯首罗天王。梵语阿那含，华言不来。谓菩萨於第十佛地中，而得受如来职，犹如别、圆二教等觉之位，因借声闻第三果以区别之，故云是阿那含果。［出华严吞海集并华严经疏］ 〔一、欢喜地断障证真〕，谓菩萨见诸众生，心堕邪见，皆成障碍，故发起大愿慈心，而修舍行，於内身外财，无所吝惜。由因感果，而登初地，心生欢喜，即断异生性障，而证遍行真如，是名欢喜地断障证真。（异生性障者，性即凡夫之性，障即执著我、法，障於初地功德也。遍行真如者，谓此真如，由人法二空所显，无有一法而不在也。） 〔二、离垢地断障证真〕，谓菩萨见诸众生，造十恶业，心堕邪行，故发慈心，修十善业，远离欲垢，舍念清净，即断邪行之障，证最胜真如，是名离垢地断障证真。（十恶者，一杀生、二偷盗、三邪淫、四妄言、五绮语、六恶口、七两舌、八贪、九□、十邪见也。十善者，不杀、不盗、不邪淫、不妄言、不绮语、不恶口、不两舌、不贪、不□、不邪见也。邪行障者，谓身口意误犯禁戒也。最胜真如者，谓此真如，具无边德，於一切法最为胜也。） 〔三、发光地断障证真〕，谓菩萨见诸众生，迷惑昏暗，障诸善法皆无明了，故加功用行，发起深广之心，如法修行，智慧光发，即断暗钝之障，证胜流真如，是名发光地断障证真。（暗钝障者，谓忘失闻思修三慧，照法不能显现也。胜流真如者，谓此真如，流出教法，於余教法极为胜也。） 〔四、焰慧地断障证真〕，谓菩萨见诸众生，堕於烦恼，故发大慈，具修三十七品道法，发起慧焰，即断微细烦恼现行障，证无摄受真如，是名焰慧地断障证真。（三十七品道法者，观身不净、观受是苦、观心无常、观法无我，是四念处；已生恶令永断，未生恶令不生，已生善令增长，未生善令得生，是四正勤；欲如意足、念如意足、精进如意足、思惟如意足，是四如意足；信根、精进根、念根、定根、慧根，是为五根；信力、精进力、念力、定力、慧力，是为五力；念觉分、择法觉分、精进觉分、喜觉分、除觉分、定觉分、舍觉分，是七觉分；正见、正思惟、正语、正业、正命、正精进、正念、正定，是八正道。以上诸法，总为三十七品也。微细烦恼现行者，谓无明微细之惑现起也。无摄受真如者，谓证此真如，无所系属也。） 〔五、难胜地断障证真〕，谓菩萨见下乘人，滞有余涅盘，乐独善寂，故发慈心，修习平等加行，悟真俗二谛无差别智，无有能胜，即断下乘涅盘障，证类无别真如，是名难胜地断障证真。（下乘者，即声闻乘、缘觉乘也。梵语涅盘，华言灭度。言有余涅盘者，谓见、思二惑断尽，尚余色身未灭也。真谛者，谓於一切法谛审真空，无法可得也。俗谛者，谓於一切法谛审法法宛然也。无差别智，即平等之智也。类无差别真如者，谓生死涅盘，其类平等，无有差别也。） 〔六、现前地断障证真〕，谓菩萨见诸众生，堕於生死，发大悲心，加修平等利生之行，智慧现前，即断□相现行障，证无染净真如，是名现前地断障证真。（□相者，谓於四谛中，执苦集为染，执道灭为净也。无染净真如者，谓此真如，本性无染，亦不可言后方净也。） 〔七、远行地断障证真〕，谓菩萨誓愿度生，发慈悲心，加修一切菩提分法，悟空无相无愿三昧，即断细相现行障，证法无别真如，是名远行地断障证真。（梵语菩提，华言道。言菩提分法者，即三十七品之分也。空者，谓一切法皆空也。无相者，谓不见世间男女一异等相也。无愿者，谓於三界无所愿求也。梵语三昧，华言正定。细相现行者，谓於一切法执有缘生及执无相也。法无别真如者，谓了种种教法，同一真如，无别相也。） 〔八、不动地断障证真〕，谓菩萨不舍度生，加修清净道行，离心意识，得无生法忍；一切烦恼所不能动，即断无相中作加行障，证不增减真如，是名不动地断障证真。（心意识者，入楞伽经云：心能积聚业，意能广积集，了别故名识，□是一心，有三差别。无生法忍者，谓一切诸法，性本不生，而於此法忍可印证也。无相中作加行者，无相即指上第七地，谓於无相中加功用行也，不增减真如者，谓此真如，不随净染有增减也。） 〔九、善慧地断障证真〕，谓菩萨以无量智，观察众生境界，皆如实知，得无碍智慧，遍说诸法，普令获益，即断利他门中不欲行障，证智自在真如，是名善慧地断障证真。（不欲行者，谓第八地於无相中舍离功用也。智自在真如者，谓得此真如已，於四无碍智得自在也。） 〔十、法云地断障证真〕，谓菩萨以无量智慧，观察觉了，三昧现前，得大法故，以法身为云，普周一切众生，具足自在，即断诸法中不得自在障，证业自在真如，是名法云地断障证真。（业自在真如者，谓一切业惑，悉得解脱，而与真如之理相应也。）十地亦圆教位次也。等觉者，去后妙觉位，犹有一等，故名为等。胜前诸位，故称为觉，即最后心菩萨也。谓此菩萨，渐尽无明之源，将满圆极之果，胜用具足，能令众生闻法开解，修行证果，而可依止。故为四依也。（十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。）［出摩诃止观］ 十境，一一皆前十乘观法所观之境。若论十境生起，由观阴入，发下九境，能所相扶，次第出生，故成於十。若论下之九境，互发不定，则无复次第。当知阴境常自现前，若发不发，恒得为观。下之九境发，则皆用十乘观法观之，不发不观也。（阴入者，谓五阴十二入也。能所相扶者，如初阴境能生烦恼，阴为能生，烦恼为所生，余境展转相生亦然。互发者，更互发起也。如正观病境，或发烦恼，或发余境，余境互发亦然。） 〔一、阴境〕，阴，覆盖之义。即色受想行识五阴也，亦名五蕴，蕴即积聚之义。若言覆盖一切善法，此就因得名；若言积聚无量生死，此就果得名。十境以阴居初者，有二义：一现前，二依经。现前者，谓人受一期果报之身，即是五阴，五阴重担，常自现前，是故初观。依经者，大品般若云：声闻依四念处行道，五阴即四念处所观之境。又经中凡列法门，无不以五阴为首，是故初观，此且就五阴通总而言。若专论所观之境，必须於五阴中，除却前四，的取第五识阴，为所观之境也。（一期者，谓人从生至死也。重担者，生死重沓名重，人所荷负名担。四念处者，观身不净，观受是苦，观心无常，观法无我。故云五阴即四念处。所观之境，除却前四者，谓除色受想行也。） 〔二、烦恼境〕，昏烦之法，恼乱心神；又贪□等法，与心作烦，令心得恼，故云烦恼。谓无始以来，积集重惑，今因用观观察阴境，烦恼即发。譬如流水，寻常不觉其急，若[既/木]之以木，流即奔迸，莫能止遏。是时应舍阴境而观烦恼境也。 〔三、病患境〕，病起之因虽多，不出四大增损，致有患生。又由观阴、惑，激动四大，致有患生。身若染病，废修圣道。若能观察，弥益用心；复须识其病之原由，宜以何法治之。或内观力，或术或医。其病若愈，圣道可修。为是须观病患境也。（四大者，地大、水大、火大、风大也。谓人揽外四大，而成内身四大。皮肉筋骨等属地，涕唾涎沫等属水，暖气属火，转动及出入息属风。言增损者，水增则火损，火增则水损；风增则地损，地增则风损。四大不调，病即生也。阴惑者，阴即阴境，惑即烦恼境也。） 〔四、业相境〕，业即身口所作之业。谓修行之人，无量劫来，所作善恶诸业，或已受报，不复更发。或未受报，於静心中，忽然俱发。盖善业将受报，故发；恶业来责报，故发。於此善恶业相现时，勿喜勿怖，弥须用观，令业谢行，成一心取道。为是须观业相境也。（劫，梵语具云劫波，华言分别时节。） 〔五、魔事境〕，魔，梵语具云魔罗，华言杀者。谓能夺人智慧之命故也。言魔事者，大论云：魔以破人善法为事。又天魔正以顺生死，贪五欲，退菩提为事，故名魔事。此由观前诸境，惑虽未破。天魔犹恐出其境界，而复化度於他，失我民属，空我宫殿；又虑夫得大神通，得大智慧，必当调伏控制於我；我今应预破之，坏彼善根。故有魔事发也。治魔之法有三：初、观察诃弃，如守门人遮恶不进。二、当从头至足，一一谛观，身心了不可得，魔从何来？欲恼何等？如恶人入舍，处处照捡，不令得住。三、观之不去，即当强心抵捍，以死为期，一心用观，令道行成就。为是须观魔事境也。（天魔者，即欲界第六他化自在天也。五欲者，色欲、声欲、香欲、味欲、触欲也。梵语菩提，华言道。） 〔六、禅定境〕，禅，梵语具云禅那，华言静虑。谓魔事已过，而且真明未显。以修观故，发过去习，诸禅纷现，当置魔事，用观观之，良以禅乐美妙，喜生耽味，虽免魔害，更为定缚，如避火堕水，无益正行。为是须观禅定境也。（过去习，即宿习也。诸禅者，即色界中，初禅、二禅、三禅、四禅等禅也。） 〔七、诸见境〕，非一曰诸，邪解曰见。谓推理不当，而偏见分明，作决定解，名为见也。此之诸见，或因禅发，或因闻发。因禅发者，谓初因心静，后观转明，见解通彻，有如妙悟。因闻发者，谓听本不多，广能晓悟，见解分明，问答聪辩。虽因禅因闻而发，既推理不当，皆属邪见，实非辩悟。此等见发，即须用观观之，令达正道，不为所障。为是须用观诸见境也。 〔八、慢境〕，自恃轻他之心，名慢。谓既伏诸见，妄执之心则息。无智者谓为涅盘，滥叨高位，起大轻慢；慢心既发，废於正行。为是须观慢境也。（梵语涅盘，华言灭度。） 〔九、二乘境〕，谓声闻、缘觉，以四谛之法而修，则能运出生死之苦，名之为乘。谓见慢之心，既因修观而息；则先世所习小志，因静而生。盖小志溺於空寂，不能至于大乘究竟之地，所谓宁起疥癞野干心，勿学声闻、缘觉行。故二乘境界若发，亦须用观观察，毋令生著。为是须观二乘境也。（四谛者，苦谛、集谛、灭谛、道谛也。野干似狐而小，形色青黄，如狗群行，夜鸣如狼。） 〔十、菩萨境〕，菩萨，梵语具云菩提萨□，华言觉有情。天台大师解云：用诸佛道，成就众生。谓由上见慢之心既息，或发先世所习，若忆本愿，则不堕二乘之境，而发三教菩萨境界之心。今修观者，既依大乘圆顿妙教，开解立行，故藏等三教菩萨境界若发，亦须观察，毋令生著。为是须观菩萨境也。（三教者，藏教、通教、别教也。）［出华严经随疏演义钞］ 谓毗卢遮那如来，现法界无尽身云，遍周微尘刹海，常说华严大经，令诸众生咸归性海也。（梵语毗卢遮那，华言遍一切处。） 〔一、说遍阎浮提〕，梵语阎浮提，华言胜金洲。谓如来於阎浮提，七处九会，为诸大众，演说此法，而遍满十方法界阎浮提，亦同一时而说。故云说遍阎浮提。（七处者，一菩提场、二普光明殿、三忉利天、四夜摩天、五兜率天、六他化天、七逝多林也。九会者，一会菩提场、二会普光明殿、三会忉利天、四会夜摩天、五会兜率天、六会他化天、七会八会皆在普光明殿、九会逝多林也。） 〔二、说遍百亿同类一界〕，同类一界者，以百亿世界与一世界同类也。谓如来於一百亿世界说法时，而一一世界之中，各有百亿阎浮提，乃至百亿色究竟天，於此之时，悉见如来坐莲华藏师子之座，为十佛刹微尘数诸菩萨众之所围绕，而演说法。故云说遍百亿，同类一界。（色究竟天，即色界第十八天也。千佛刹，即十方佛土也。） 〔三、说遍异类树形等刹〕，谓树形世界，江河形世界，回转形世界等，一切异类形相不同，而如来遍於其中，转斯法轮。故云说遍异类树形等刹。 〔四、说遍刹种〕，刹，梵语具云刹摩，华言土田。谓最中无边妙华光香水海中，有世界名普照十方。炽然宝光明而为世界之种，摄二十重佛刹微尘数世界，乃至不可说佛刹微尘数世界，而如来遍於其中常演说法，故云说遍刹种。（世界种者，种犹本也。谓舍（编者注：「舍」疑是「含」）摄无尽刹海也。二十重佛刹者。一、最胜光遍照，二、种种香莲华妙庄严，三、一切宝庄严普照光，四、种种光明华庄严，五、普放妙华光，六、净妙光明，七、众华焰庄严，八、出生威力地，九、出妙音声，十、金刚幢，十一、恒出现帝青宝光明，十二、光明照耀，十三、娑婆，十四、寂静离尘光华，十五、众妙光明灯，十六、清净光遍照，十七、宝庄严藏，十八、离尘，十九、清净光普照，二十、妙宝焰也。） 〔五、说遍华藏〕，华藏者，谓香水海莲华上含藏诸世界也。谓一华藏世界，有十不可说佛刹微尘数世界种，每一种中，含摄二十重佛刹微尘数世界，乃至各有不可说佛刹微尘数世界布列安住。此诸世界如来往昔因中修行严净，故於其中，恒说斯经。故云说遍华藏。 〔六、说遍余刹海〕，谓华藏世界之外，十方各有无尽法界刹海，而一一刹海，如来遍於其中，常说斯经。故云说遍余刹海。 〔七、说遍前六类刹尘〕，谓上六种，各是一类。彼诸刹土，皆以尘成。一一尘中，皆有佛刹。是故如来遍彼尘内刹中，常演斯法。经云：华藏世界所有尘，一一尘中见法界。故云说遍前六类刹尘。 〔八、说遍尽虚空界〕，谓於此不论成刹之尘，唯取尽虚空界，但可容一毛端之处，各有无边刹海，如来於中常转法轮。经云：一毛端处所有刹，其数无量不可说。尽虚空量诸毛端，一一处刹悉如是。故云说遍尽虚空界。 〔九、说遍犹帝网〕，谓如来演说此法，遍诸刹尘，犹如帝网无尽也。盖前诸类一一微尘，各摄无边刹海。此之刹海所有微尘，彼诸尘内复有刹海，是则尘尘不尽，刹刹无穷。犹如帝释殿上，珠网交光，重重无尽。而如来遍於其中，常演说法，亦复如是。故云说遍犹帝网。（梵语释提桓因，华言能天主。言帝释者，华梵双举也。） 〔十、余佛同〕，谓如来遍前九类微尘刹海，常演斯法，调伏众生，令归性海。一佛既尔，余十方佛，亦复如是。遍诸刹海，恒演斯法。故云余佛同。［出翻译名义］ 〔一、摩诃迦叶，上行第一〕，梵语摩诃迦叶，华言大龟氏。其先代学道，灵龟负仙图而应。从德命族，故名大龟氏。能行头陀上行，故称上行第一。（梵语头陀，华言抖擞。） 〔二、阿难陀，多闻第一〕，梵语阿难陀，华言庆喜。佛成道时，斛饭王遣使来白净饭王言：贵弟生男，王闻欢喜，语来使曰：是男当安名庆喜。后投佛出家，能持三藏之教，故称多闻第一。（三藏者，经藏、律藏、论藏也。） 〔三、舍利弗，智慧第一〕，梵语舍利弗，华言□子。其母眼如□鹭，从母立字，故名舍利弗。善解诸法，故称智慧第一。 〔四、须菩提，解空第一〕，梵语须菩提，华言善吉，亦云空生。其生之日，家室宝藏俱空，父母惊异，请相师占，云：此是吉相。因名善吉，又名空生。禀性慈善，不与物诤。及其出家，悟空得道，故称解空第一。 〔五、富楼那，说法第一〕，梵语富楼那，华言满愿。父於满江祷梵天求子，正值江满；又梦七宝器，满中盛宝，入於母怀，以遂父愿，故名满愿。佛弟子中，善解说法，故称说法第一。（七宝者，金、银、琉璃、玻璃、砗磲、码瑙、赤真珠也。） 〔六、目犍连，神通第一〕，梵语目犍连，华言胡豆。上古仙人好食此物，乃以为姓。目犍连，即姓也，因姓立名，故号目犍连。佛弟子中，得大神通，故称神通第一。 〔七、迦旃延，论议第一〕，梵语迦旃延，华言不空。罗什师云：南天竺婆罗门姓也。善解论议，故称论议第一。（梵语婆罗门，华言净行。） 〔八、阿那律，天眼第一〕，梵语阿那律，华言无灭。昔因施食，得生人天中受乐，至今不灭，名无灭。是佛从弟，获天眼通，故称天眼第一。 〔九、优波离，持戒第一〕，梵语优波离，华言上首，或云近执。佛为太子时，曾为亲近执事之臣。出家持律，为众纪纲，故称持戒第一。 〔十、罗[目*侯]罗，密行第一〕，梵语罗[目*侯]罗，华言宫生。是佛亲子。佛出家时，以手指其妃腹，因而有娠。佛已出家，在宫而生，因名宫生。佛弟子中能行密行，故称密行第一。（密行者，微密之行，人所不能知者也。）［出华严经］ 十大数者，华严经阿僧只品，心王菩萨问佛：云何阿僧只，乃至不可说不可说？佛即为说□数无尽之法，积成十种大数也。然数法有三等：一、下等数法，十十变之，即一变十，十变百，百变千，千变万等也；二、中等数法，百百变之，即一百洛叉为一俱胝等也；三、上等数法，倍倍变之，即俱胝俱胝为一阿庾多等也。此之数法，唯佛能了。故佛自说：□数之法，无穷无尽，以□诸佛清净功德，及菩萨所入诸行愿海，乃至世间一切无尽法也。（梵语洛叉，华言十万。梵语俱胝，华言百亿。梵语阿庾多，亦云那由他，华言万亿。） 〔一、阿僧只〕，梵语阿僧只，华言无数。谓从一百洛叉为一俱胝，乃至至至为一阿僧只也。（至至者，数也。） 〔二、无量〕，谓从阿僧只、阿僧只为一阿僧只转，阿僧只转、阿僧只转为一无量也。 〔三、无边〕，谓从无量、无量为一无量转，无量转、无量转为一无边也。 〔四、无等〕，谓从无边、无边为一无边转，无边转、无边转为一无等也。 〔五、不可数〕，谓从无等、无等为一无等转，无等转、无等转为一不可数也。 〔六、不可称〕，谓从不可数、不可数为一不可数转，不可数转、不可数转为一不可称也。 〔七、不可思〕，谓从不可称、不可称为一不可称转，不可称转、不可称转为一不可思也。 〔八、不可量〕，谓从不可思、不可思为一不可思转，不可思转、不可思转为一不可量也。 〔九、不可说〕，谓从不可量、不可量为一不可量转，不可量转、不可量转为一不可说也。 〔十、不可说不可说〕，谓从不可说、不可说为一不可说转，不可说转、不可说转为一不可说不可说也。［出法华经玄义］ 不异名如，无非曰是。谓十法界，始自地狱，终至佛界，各具十如是因果之法。天台大师依义读文，凡有三转。一云：是相如，是性如，乃至是报如。如名不异，即空之义也。二云：如是相，如是性，乃至如是报，名字施设，各各不同，即假之义也。三云：相如是，性如是，乃至报如是，如於中道实相之是，即中之义也。（十法界者，地狱界、畜生界、饿鬼界、修罗界、人界、天界、声闻界、缘觉界、菩萨界、佛界也。空假中者，离性离相谓之空，无法不具谓之假，非空非假谓之中也。） 〔一、如是相〕，相即相貌，相以据外览而可别。谓始自地狱，终至佛界，各各相貌不同，是名如是相。（相据外者，谓相在外而可依据也。） 〔二、如是性〕，性即性分，性以据内自分不改，谓始自地狱，终至佛界，其性各各不同，是名如是性。 〔三、如是体〕，体即体质，谓始自地狱，终至佛界，俱以色身而为体质，是名如是体。 〔四、如是力〕，力即力用，谓始自地狱，终至佛界，皆有力用功能，是名如是力。 〔五、如是作〕，作即造作，谓始自地狱，终至佛界，皆能运为造作，是名如是作。 〔六、如是因〕，因即习因，谓始自地狱，终至佛界，善恶业因，皆由自种而生，习续不断，是名如是因。 〔七、如是缘〕，缘即缘助，谓始自地狱，终至佛界，各有缘起之法，助成习因，是名如是缘。 〔八、如是果〕，果即习果，谓始自地狱，终至佛界，皆由习因习续於前，习果克获於后，是名如是果。 〔九、如是报〕，报即报果，谓始自地狱，终至佛界，皆由习因习果，而感其报，是名如是报。 〔十、如是本末究竟等〕，谓初相为本，后报为末，此之本末，皆同实相，一理平等无二，是名如是本末究竟等。［出法华玄义］ 不可思议名妙，即实相之理也。实相之理，精微玄妙，清净寂绝。经云：是法不可示，言辞相寂灭。是也。总论因果自他，故具明十妙，妙体无殊也。 〔一、境妙〕，境即理境也。谓十如是等境，心、佛、众生三无差别，不可思议。经云：唯佛与佛，乃能究尽诸法实相。所谓诸法如是相。等是也。（十如是者，如是相、如是性、如是体、如是力、如是作、如是因、如是缘、如是果、如是报、如是本末究竟等也。） 〔二、智妙〕，智即全境所发之智也。以境妙故，智亦随妙。函盖相应，不可思议。经云：我所得智慧，微妙最第一。是也。（函盖相应者，函喻境，盖喻智，应，当也。） 〔三、行妙〕，行即所修之行也。以智妙故，智导於行，行亦随妙，不可思议。经云：行此诸道已，道场得成果。是也。 〔四、位妙〕，位即修行所历之位次也。谓十住、十行、十回向、十地等诸位，以行妙故，所证之位亦妙，不可思议。经云：乘是宝乘，游於四方。是也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。四方，即东西南北，表前四十位也。） 〔五、三法妙〕，三法即真性、观照、资成之三法也。真性是理，观照是慧，资成是定。此之三法，是佛所证，不可思议。经云：佛自住大乘，如其所得法，定慧力庄严。是也。（资成者，谓定力能资助成就智慧也。） 〔六、感应妙〕，感即众生，应即佛也。谓众生能以圆机感佛，佛即以妙应应之。如水不上升，月不下降，而一月普现众水，不可思议。经云：一切众生，皆是吾子。是也。 〔七、神通妙〕，天心名神，慧性名通。天然慧性，彻照无碍，名为神通。谓如来无谋之应，善权方便，称适机宜，变现自在，不可思议。经云：今佛世尊，入于三昧，是不可思议现希有事。是也。（梵语三昧，华言正定。） 〔八、说法妙〕，谓说大小乘偏圆之法，咸令众生悟入佛之知见。一音宣演，不可思议。经云：如来能种种分别，巧说诸法，言辞柔软，悦可众心。是也。（偏圆者，谓小乘之法，所谈之理，非中名偏。大乘之法，所谈之理，具足圆满，名圆也。） 〔九、眷属妙〕，谓佛出世，十方诸大菩萨，皆来赞辅；或以神通而来生者，或以宿愿而来生者，或以应现而来生者，皆名眷属，俱不可思议。经云：但教化菩萨，无声闻弟子。是也。 〔十、利益妙〕，谓佛说法，一切众生咸得开悟本性，入佛知见。犹如时雨，普洽大地，蒙益不可思议。经云：现在未来，若闻一句一偈，我皆与授阿耨多罗三藐三菩提记。是也。（梵语阿耨多罗三藐三菩提，华言无上正等正觉。）［出华严经疏］ 唐贤首法藏国师为宗计不同，乃开十宗，判五教，收释一代圣教，理无不尽。故前六宗收小乘教，第七宗收始教，第八宗收顿教，第九宗收终教，第十宗收圆教。故云十宗收教也。 〔一、我法俱有宗〕，谓此宗执著有我，及计有无等法悉皆是有，是为我、法俱有宗。 〔二、法有我无宗〕，谓此宗计诸法是有，不离色心；而於我相，了不可得，是为法有我无宗。 〔三、法无去来宗〕，谓此宗计一切现在法是有，计过去未来之法俱无，是为法无去来宗。 〔四、现通假实宗〕，谓此宗计现在法通假通实也。通实者，计五蕴法以为实有；通假者，计十二处十八界以为虚假，是为现通假实宗。（五蕴者，色蕴、受蕴、想蕴、行蕴、识蕴也。十二处者，眼处、耳处、鼻处、舌处、身处、意处、色处、声处、香处、味处、触处、法处也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。） 〔五、俗妄真实宗〕，谓此宗计世俗之法皆是虚妄，出世之法皆是真实，是为俗妄真实宗。 〔六、诸法但名宗〕，谓此宗计一切诸法，唯有假名，无实体性，是为诸法但名宗。 〔七、三性空有宗〕，谓此宗但说遍计一种性是空，依他、圆成二种性是有，是为三性空有宗。（遍计性者，谓众生迷惑，不了诸法本空，妄於我身及一切法，周遍计度也。依他性者，谓所有诸法，皆依众缘相应而起，都无自性也。圆成性者，谓真如之性，不迁不变，圆满成就也。） 〔八、真空绝相宗〕，谓此宗说真空实相之中，绝一切虚妄假名之相。故般若心经云：是故空中，无色，无受想行识等，是为真空绝相宗。 〔九、空有无碍宗〕，谓此宗说空是即有之空，故不碍有；谈有是即空之有，故不碍空。二互交彻，圆融无碍，是为空有无碍宗。 〔十、圆融具德宗〕，谓此宗说一切诸法，称性圆融，具足众德，周遍含融，事事无碍，主伴无尽，是为圆融具德宗。（主即佛也，伴即菩萨也。）［出佛说兴起行经］ 谓佛在摩竭提国竹园中，阿耨大泉，与大比丘众俱。时舍利弗问佛孙陀利等十事宿缘。佛答：皆从往劫，造众恶因，无数千岁，受无量苦报。余残未尽，於成道后，复偿宿对。复告舍利弗：汝观如来，众恶皆尽，万善普备，犹不免此宿缘者；盖欲示人，凡造恶业，果报难逃。故说是宿缘也。（梵语摩竭提，华言善胜。阿耨，梵语具云阿耨达，华言无热恼，池名也。梵语舍利弗，华言身子。劫，梵语具云劫波，华言分别时节。） 〔一、孙陀利谤佛缘〕，佛言：往昔波罗柰城，有博戏人，名净眼；时有淫女，名鹿相。净眼诱此女人，共车出城，至树园中，共相娱乐。时彼园中，有辟支佛，修行道法。待其入城乞食，净眼遂杀鹿相，埋其庐中，后累辟支佛，将至死地。净眼见已，即起悲心：我所造作，自当受之。故自说罪因，被国王杀。时彼净眼者，则我身是。彼鹿相者，孙陀利是。以是罪缘，无数千岁，受无量苦。今虽得佛，由此余殃，故获孙陀利女之谤也。（梵语波罗柰，华言鹿苑。辟支，梵语具云辟支迦罗，华言缘觉。） 〔二、奢弥跋谤佛缘〕，佛言：过去远劫，有婆罗门，名延如达。常教五百童子。复有一梵天婆罗门妇，名净音。为延如达作檀越，饮食衣服，皆悉供养。后有辟支佛入城乞食。净音见已，即请供养。自是以后，日具美食而供养之。延如达自觉薄己厚彼，便兴嫉妒。复令童子谤此道士，无有净行，与净音通。后辟支佛现神变入灭，众人乃知延如达虚妄。时延如达者，则我身是。净音者，奢弥跋是。五百童子者，五百罗汉是。我时起嫉妒心，受诸苦报，今虽得佛，由此余殃，故受奢弥跋之谤也。（梵语婆罗门，华言净行。梵语檀，华言施，言檀越者，华梵兼称。谓行施者，能超越贫穷之海也。） 〔三、佛患头痛缘〕，佛言：过去远世，罗阅只城谷贵人饥，掘百草根，以续微命。时彼城东，有吱（九支切）越村，人民众多。村东有多鱼池，故彼村人各将妻子，诣止池边，捕鱼食之。时捕鱼人取鱼在岸而跳，我为小儿，以杖打彼鱼头。时池中有两种鱼，一名麸（音夫）鱼，一名多舌；自相语曰：我等不犯人，横见苦我等，后世当报。时吱越村人，则今释种。是小儿者，则我身是。麸鱼者，流离王是。多舌鱼者，婆罗门恶舌是。尔时鱼跳，我以小杖打彼鱼头，以是因缘，受诸苦报，今虽得佛，由此残缘，流离王伐释种时，我即头痛也。（罗阅只，梵语具云罗阅只伽罗，华言王舍城。） 〔四、佛患骨节烦疼缘〕，佛言：往昔罗阅只城，有长者子，得病甚困。即呼城中大医子曰：为我治愈，大与卿财。医即治之，病既差已，不报其功。於后复病，又治之。差至三，不报。后复得病，续呼治之。医子曰：前已三治三差，而不见报，见欺如此。今我治彼，当令断命。即与非药，病遂增剧而死。时医子者，则我身是。病子者，今提婆达兜是。我时与非药致死，以是因缘，受诸苦报。今虽得佛，由此残缘，故有骨节烦疼也。（梵语提婆达兜，即调达，华言天热。） 〔五、佛患背痛缘〕，佛言：往昔罗阅只国节日聚会，有两力士，一刹帝利种，一婆罗门种。时共相扑。婆罗门语刹帝利曰：卿莫扑我，当与卿财。刹帝利便不尽力。二人得称，皆受王赏。后婆罗门不报所许。到后节会，复聚相扑。亦求如前得赏如上。复不相报。如是至三。刹帝利力士念曰：此人数欺我，今当使其死。便右手捺头，左手捉腰蹴之，挫折其脊，扑地即死。王大欢喜，赐金钱十万。时刹帝利者，则我身是。婆罗门者，提婆达兜是。我时贪财□恚，扑杀力士。以是罪缘，受诸苦报。今虽得佛，由此残缘，故有背痛也。（梵语刹帝利，华言田主。） 〔六、佛被木枪刺脚缘〕，佛於罗阅只竹园精舍，入城乞食，忽有木枪，迸在佛前。心自念言：此是宿缘，我当受之。众见惊愕。佛复心念，现偿宿缘，使众人见，不敢造恶。便踊身虚空，去地一仞。木枪逐佛，乃至七由延，枪亦随之。佛於空中，化一青石，厚阔十二由延。佛立石上，枪即穿石出，在佛前。复化水火风各厚阔十二由延，佛立其上，枪亦穿过。佛复上四天王宫，次第乃至梵天，枪亦次第而上，至於佛前，所过诸天，与说宿缘。佛复从梵天下至罗阅只城，枪亦寻下。国人随从看此因缘。佛恐众人见偿此缘，皆当闷死。故语众人，各自还归。亦敕诸比丘众，各还己房。佛便心念，当偿宿缘。遂叠大衣，敷座而坐。即展右足，木枪便从足趺彻过。舍利弗等皆至佛所，礼拜慰问。为说宿缘：往昔有两部主贾客，入海取宝。后遇水涨争船。第二部主与第一部主格战。第二部主以[金*窜]（七乱切）矛，[金*窜]第一部主脚，彻过，即便命终。佛告舍利弗，尔时第二部主者，则我身是。第一部主者，今提婆达兜是。我时[金*窜]彼脚，以是因缘，受诸苦报。今虽得佛，由此残缘，故受木枪刺脚也。（梵语由延，亦名由旬，华言限量。四天王者，东方持国天王、南方增长天王、西方广目天王、北方多闻天王也。梵天，即色界初禅天也。梵语舍利弗，华言身子。） 〔七、佛被掷石出血缘〕，佛言：往昔罗阅只城，有须檀长者子，名须摩提。父命终后。有异母弟，名修耶舍。时须摩提设计不与修耶舍分其家财，乃语修耶舍曰：共诣耆□崛山上，有所论说。弟曰：可尔。即执弟手上山，至高崖上，推置崖底，以石[土*追]（都回切，落也）之，即便命终。时须摩提则我身是。修耶舍者，今提婆达兜是。我时贪财害彼，以是因缘，受诸苦报。今虽得佛，不免残对。故我於耆□崛山经行，为提婆达兜举崖石以掷我头，山神以手接石，石边小片，迸堕击我脚指血出，受此报也。（梵语耆□崛，华言鹫头。） 〔八、佛被旃沙系盂谤缘〕，佛言：往昔有佛，名尽胜如来。会中有两种比丘，一名无胜，一名常欢。时波罗柰城，有大爱长者妇，名善幻。两种比丘，往来其家，以为檀越。无胜比丘为断漏故，供养无乏；常欢比丘，结未尽故，供养微薄。常欢比丘兴妒嫉心，诽谤无胜与善幻通，不以道法供养，乃恩爱耳。时常欢者，则我身是。善幻妇者今旃沙是。我时谤无胜，故受诸苦报。今虽得佛，由此余殃，故为外道比丘王臣说法之时，却被多舌童女，系盂起腹，来至我前，谤曰：沙门何以不说家事，乃说他事。汝今自乐，不知我苦。汝先共我通，使我有身，今当临月，事须酥油，养於小儿，尽当给我。尔时，众会皆低头默然。时释提桓因化作一鼠，入其衣里，啮盂系断，忽然落地。众等见已，皆大欢喜。（梵语比丘，华言乞士。断漏者，断除生死之漏也。结未尽者，谓结业未尽也。梵语旃沙，华言严帜，即多舌童女也。） 〔九、佛食马麦缘〕，佛言：过去世时，有比婆叶如来，在盘头摩跋城中，与大比丘众俱。有盘头王与诸臣民，请佛供养及比丘僧。尔时城中有婆罗门，教五百童子。王设会，先请佛，默然许之。王还具馔已毕，即执香炉，启曰：惟愿屈尊，来受我供。佛敕大众，往诣王宫。食毕各还。时为病比丘请食而归，过婆罗门所，时婆罗门见食香美，便起妒意。此髡头沙门，正应食马麦，不应食甘馔。亦教童子言，此等师主皆食马麦。时婆罗门者，则我身是；五百童子者，五百罗汉是。我时言他食马麦，故受诸苦报。今虽得佛，由此残缘，我及众等，於毗兰邑食马麦九十日，以偿残报也。 〔十、佛经苦行缘〕，佛言：往昔波罗柰城边，有婆罗门子，名火□。复有瓦师子，名护喜。二子少小，心相敬念。护喜语火□曰：共见迦叶如来。火□答曰：何用见此髡道人。如是至三。后日，护喜复曰：可共暂见。答曰：何用见此髡头道人，髡头道人何有佛道？於是护喜捉火□头曰：为汝共见如来。火□惊怖，心念此非小缘，必有好事耳。火□即曰：今放我头，我共汝去。礼迦叶足。护喜白佛：火□不识三宝，愿佛开化。火□睹佛相好，心生欢喜，出家学道。时火□者，则我身是。护喜者，我为太子时，逾城出家，作瓶天子导我者是。我时以恶言道迦叶佛，故受诸苦报。由此余殃，今临成佛时，复受六年苦行，以偿余业也。（三宝者，佛宝、法宝、僧宝也。作瓶太子即色界净居天也。）［出华严经疏］ 十山皆称王者，谓依海而住，高出一切诸余小山，以喻十地菩萨修行，同入如来智海，高出一切二乘诸行也。（二乘者，声闻乘、缘觉乘也。） 〔一、雪山王〕，谓此山中，具诸药草，能疗众病，取不可尽；以喻欢喜地菩萨，圣智法药，用之无竭，以破无明，超前行位，如雪山王也。 〔二、香山王〕，谓此山中，一切诸香，皆悉充满；以喻离垢地菩萨，戒行威仪，功德妙香，遍熏一切，如香山王也。 〔三、□陀梨山王〕，梵语□陀梨，华言种种持。谓此山纯宝所成，持种种宝；以喻发光地菩萨，禅定神通，解脱三昧诸法，可贵可宝，如□陀梨山王也。（梵语三昧，华言正定。） 〔四、神仙山王〕，谓此山中，多神仙所居；以喻焰慧地菩萨，超出世间，得大自在，如神仙山王也。 〔五、由干陀山王〕，梵语由干陀，华言持双。谓此山纯宝所成，诸夜叉王咸住其中；以喻难胜地菩萨，如意神通，善巧自在，如由干陀山王也。（梵语夜叉，华言勇健。） 〔六、马耳山王〕，谓此山纯宝所成，一切诸果，咸产其中；以喻现前地菩萨，从於理体，起诸妙用，化导众生，以证声闻之果，如马耳山王也。 〔七、尼民陀罗山王〕，梵语尼民陀罗，华言持边。谓此山纯宝所成，大力龙神咸在其中；以喻远行地菩萨，方便智慧，化诸有情，证缘觉果，如尼民陀罗山王也。 〔八、斫迦罗山王〕，梵语斫迦罗，华言轮围。谓此山金刚轮围，纯宝所成，诸自在仙咸在其中；以喻不动地菩萨，无功用道，得心自在，化菩萨众，如斫迦罗山王也。（无功用道，即无功用行也，谓菩萨顺性而修，虽加功用行，而能离於行相也。） 〔九、计都末底山王〕，梵语计都末底，华言幢慧。谓此山纯宝所成，大威德阿修罗王咸在其中；以喻善慧地菩萨，善巧摄生，大力智行，如计都末底山王也。（梵语阿修罗，华言无端正。） 〔十、须弥卢山王〕，梵语须弥卢，华言妙高。谓此山纯宝所成，大威德天咸在其中；以喻法云地菩萨，具如来力，成就无畏，以不共法，为众宣说，问答无尽，如须弥卢山王也。（不共法者，谓如来法，而与三乘之法迥别也。）［出成唯识论］ 度者，超度也。谓此十度各有三种殊胜行门，菩萨修行此法，则能自利利他，度诸众生；离生死此岸，越烦恼中流，到涅盘彼岸，同证无上菩提。（梵语涅盘，华言灭度。梵语菩提，华言道。） 〔一、施度三行〕，此施度有三种：一、财施，谓以己所有财物，施与他人，令其安乐；二、法施，谓以佛法，为诸众生演说，令其开悟；三、无畏施，谓於诸众生，无杀害心，令其无所怖惧，是为施度三行。 〔二、尸度三行〕，尸，梵语具云尸罗，华言清凉，又翻为戒。此戒度有三种：一、摄律仪戒，谓持佛戒律，具众威仪；二、摄善法戒，谓身口意所作善法，皆悉摄持；三、饶益有情戒，谓以慈悲喜舍之心，与众生乐，拔众生苦，平等利益，是为尸度三行。 〔三、忍度三行〕，此忍度有三种：一、耐怨害忍，谓若遇怨憎毒害，安然忍耐，无返报心；二、安受苦忍，谓若遇水火刀杖众苦所逼，恬然忍受；三、谛察法忍，谓谛审诸法，体性虚幻，而本无生灭，安然忍可，是为忍度三行。 〔四、进度三行〕，此进度有三种：一、被甲精进，谓起大誓愿心，修诸胜行；二、摄善精进，谓修方便行，进趣无上菩提；三、利乐精进，谓勤化众生，咸修於道，是为进度三行。 〔五、禅度三行〕，禅，梵语具云禅那，华言静虑。此禅度有三种：一、安住静虑，谓乱想不起，深入禅定；二、引发静虑，谓智慧现前，生诸功德；三、办事静虑，谓功行圆成，利益众生，是为禅度三行。 〔六、慧度三行〕，此慧度有三种：一、生空无分别慧，谓平等照了俗谛之法，无生灭相；二、法空无分别慧，谓平等照了真谛之法，悟性本空；三、俱空无分别慧，谓全照中道，超前二空，悉皆平等，是为慧度三行。（俗谛者，谓建立一切法也；真谛者，谓泯绝一切法也。） 〔七、方便度三行〕，此方便度有三种：一、进趣果向方便，谓修诸功德，回向佛果；二、巧会有无方便，谓能善巧融会真俗二谛之理；三、不舍不受方便，谓拔济众生，了达能所皆空，而不舍离，是为方便度三行。 〔八、愿度三行〕，此愿度有三种：一、求菩提愿，谓自求佛果；二、利乐他愿，谓救度一切众生；三、外化愿，谓外化有情，亦起自利利他之愿，是为愿度三行。 〔九、力度三行〕，力即力用。谓此力度有三种：一、思择力，谓思惟拣择一切善法，而得其力；二、修习力，谓修行数习殊胜妙行，证得其力；三、变化力，谓神通力用，化度众生，是为力度三行。 〔十、智度三行〕，此智度有三种：一、无相智，谓观达一切诸法性本自空；二、受用法乐智，谓修行证得一切种智，恒自受用，得大自在；三、成熟有情智，谓教化饶益一切众生，成就道果，是为智度三行。（一切种智，谓知一切道，知一切种，即佛智也。）［出华严经疏］ 华严经十地品中第九，善慧地菩萨修行一切功德行，愿作大法师，善能守护如来法藏，以无量善巧智慧辩才，能与大众而演说法，令诸众生得大安乐。具兹十德，名为法师。（菩萨，梵语具云菩提萨□，华言觉有情。） 〔一、善知法义〕，善知法义者，谓菩萨无碍之智，善知一切诸法句义差别也。 〔二、能广宣说〕，能广宣说者，谓菩萨能以智慧，广为众生，宣扬如来微妙之法也。 〔三、处众无畏〕，处众无畏者，谓菩萨处大众会，善说法要，随他问难，悉能酬答，而无所畏也。 〔四、无断辩才〕，无断辩才者，谓菩萨辩才无碍，说一切法，经无量劫，相续不断也。（劫，梵语具云劫波，华言分别时节。） 〔五、巧方便说〕，巧方便说者，谓菩萨善巧方便，随顺机宜，说大说小，一切法门，令他通解也。 〔六、法随法行〕，法随法行者，谓菩萨说法，令一切众生，如说而行，随顺无违，修诸胜行也。 〔七、威仪具足〕，威仪具足者，谓菩萨於行住坐卧四威仪中，有威可畏，有仪可则，无有缺犯也。 〔八、勇猛精进〕，勇猛精进者，谓菩萨发勇猛心，精进修习一切善法，化导众生，无有退转也。 〔九、身心无倦〕，身心无倦者，谓菩萨整肃身心，修诸胜行，常起慈心，摄化众生，无有懈倦也。 〔十、成就忍力〕，成就忍力者，谓菩萨修习一切诸忍辱行，成就无生法忍之力也。（无生法忍者，谓一切诸法，本来不生，於此法中，忍可印证也。）［出翻译名义］ 〔一、贵姓〕，贵姓者，谓勋戚尊贵，世称阀（房越切）阅（欲雪切）之族也。（明其等曰阀，积其功曰阅。） 〔二、位高〕，位高者，谓居卿相台辅，为百辟之长也。 〔三、大富〕，大富者，谓宝货丰饶，所须具足也。 〔四、威猛〕，威猛者，谓威严厚重，人所敬畏也。 〔五、智深〕，智深者，谓智虑深远，越格超群，所谋皆当也。 〔六、年耆〕，年耆者，谓齿高望重，为物仪表，人所尊仰也。 〔七、行净〕，行净者，谓持心律己，廉公洁白，所行如言，皆无玷也。 〔八、礼备〕，礼备者，谓威仪庠序，世所式瞻也。 〔九、上叹〕，上叹者，谓才德兼备，言行可则，为在上者所叹服也。 〔十、下归〕，下归者，谓谦以处己，宽以御众，为在下者所归向也。［出摩诃止观］ 谓修行之人，由前顺流十心，昏倒造恶，积集重累，生死浩然，而无际畔；今欲忏悔，应当逆此罪流，用十种心，翻除恶法也。 〔一、深信因果〕，谓修行之人，先须正信因果，业种虽久，终不败亡。岂有自作，他人受果？是以深信善恶果报，不生疑惑。以此翻破拨无因果之心也。 〔二、生重惭愧〕，谓修行之人，克责往昔无羞无耻，弃舍净业，习诸恶行。天见我之隐罪，是故惭天；人知我之显过，是故愧人。以此翻破无惭无愧之心也。 〔三、生大怖畏〕，谓修行之人，自念人命无常，一息不存，千载长往，幽途绵邈，无有资粮，苦海悠深，那得不怖。因是苦切忏悔，不惜身命，以此翻破不畏恶道之心也。 〔四、发露忏悔〕，谓修行之人，所有过失，不可隐覆，即当发露忏悔。以此翻破覆讳过失之心也。 〔五、断相续心〕，谓修行之人，所作恶行，既忏悔已，即须决断，不可更作，以此翻破恶念相续之心也。 〔六、发菩提心〕，梵语菩提，华言道。谓修行之人，往昔专起恶念，遍恼一切；今则广发兼济之心，遍虚空界，利益於他，以此翻破遍布之恶心也。 〔七、断恶修善〕，谓修行之人，昔因恣纵身口意业，造作诸恶，不计昼夜；今则策励不休，断诸恶行，修功补过，无善不为，以此翻破三业造罪之心也。 〔八、守护正法〕，谓修行之人，昔自灭善，见他行善而生嫉妒，无随喜心；今则守护正法，方便增广，以此翻破善不随喜之心也。 〔九、念十方佛〕，谓修行之人，昔亲狎恶友，信受其言，起诸邪见；今则念十方佛，有大福慧，能救拔我，以此翻破随顺恶友之心也。 〔十、观罪性空〕，谓修行之人，从无始来，不知诸法本性空寂，广造诸恶；今则了知贪□痴等一切恶行，起於妄念，妄念起於颠倒，颠倒起於人我之见。今既了达我心本空，罪性无依，以此翻破无明昏暗之心也。［出摩诃止观］ 顺即随顺，流即流转。谓诸众生因此十心，则随顺烦恼，流转生死故也。 〔一、无明昏暗〕，谓诸众生，从无始来，暗识昏迷，无所明了；烦恼所醉，於一切法，妄计人我，起诸爱见，想计颠倒，起贪□痴，广造诸业，是以流转生死也。 〔二、外加恶友〕，谓诸众生，内具烦恼，外值恶友，扇动邪法，劝惑於我，倍加隆盛，无由开悟，进修善业，是以流转生死也。 〔三、善不随喜〕，谓诸众生，内外恶缘既具，即内灭善心，外灭善事；又於他人所作善事，不生随喜之心，是以流转生死也。 〔四、三业造罪〕，谓诸众生，恣纵身口意三业，起杀盗淫妄贪□等过，无恶不为，是以流转生死也。 〔五、恶心遍布〕，谓诸众生，虽所造恶事不广，而为恶之心，遍布一切处所，欲以恼害於人，是以流转生死也。 〔六、恶心相续〕，谓诸众生，唯起恶心，增长恶事，昼夜相续，无有间断，是以流转生死也。 〔七、覆讳过失〕，谓诸众生，所作恶行，讳忌人知，不自发露，无悔改心，是以流转生死也。 〔八、不畏恶道〕，谓诸众生，心性险狠，不知戒律，於杀盗淫妄种种恶事，无不为之；而於恶道，恬然不畏，是以流转生死也。 〔九、无惭无愧〕，谓诸众生，愚痴所蔽，造诸恶业，上不惭天，下不愧人，虽自隐覆，是以流转生死也。 〔十、拨无因果〕，谓诸众生，不具正信之心，但生邪恶之见，而於一切善恶因缘果报，悉皆拨以为无，是以流转生死也。［出仁王护国般若经疏］ 忍即忍可，亦安忍也。谓通教菩萨观五阴、三界、因果、二谛等法，成就十忍也。（五阴者，色阴、受阴、想阴、行阴、识阴也。三界者，欲界、色界、无色界也。二谛者，真谛、俗谛也。） 〔一、戒忍〕，谓由观色阴而不犯禁制，即得戒忍；以作无作戒体，皆是色摄故也。（作无作戒者，谓初受戒时，有所作为，执守坚持，名为作也；持守既久，虽不作意，而任运无所毁犯，名无作也。） 〔二、知见忍〕，谓由观识阴，了知一切诸法邪正之见，皆从识心而生，即得知见忍，以了别识与此知见相类故也。（了别识即意识，以识有分别之义故也。） 〔三、定忍〕，谓由观想阴，不起乱思，即得定忍。以从颠倒妄想，能入於定故也。 〔四、慧忍〕，谓由观受阴，无苦乐相，即得智慧忍。以分别诸法，皆悉空寂，智慧即生故也。 〔五、解脱忍〕，谓由观行阴，无造作相，即得解脱忍，以行皆悉无常，无有结缚也。 〔六、空忍〕，谓由观三界苦果，无有实体，即得空忍也。以生死苦谛，性本空寂故也。 〔七、无愿忍〕，谓由观三界苦因，皆悉空故；即得无愿忍，以烦恼集谛性本清净故也。 〔八、无相忍〕，谓由观三界因果之法皆空，即得无相忍。以因果之相本空，无有故也。 〔九、无常忍〕，谓由观俗谛之境，一切有为之法，悉皆虚幻，即得无常忍。以一切诸法，迁灭不停故也。（俗谛者，谓建立一切法也。） 〔十、无生忍〕，谓由观真谛之境，是无为法，诸念不生，即得无生忍。以真空之理，本无生灭故也。（真谛者，谓泯绝一切法也。）［出诸经要集］ 谓於佛等十境，起修十念，摄伏乱心，勿使妄动；则正念现前，佛道可期矣。 〔一、念佛〕，谓於如来相好功德，时常专心系想，念念不忘，是名念佛。 〔二、念法〕，谓诸佛教法，为修行之轨则，能除爱欲尘劳诸结使缚，时常专心系想，念念不忘，是名念法。（结使者，谓一切惑业缠结，而能驱使众生受生死之苦也。） 〔三、念僧〕，谓菩萨、罗汉圣僧，咸具种种功德，为世福田。时常专心系想，念念不忘，是名念僧。（菩萨，梵语具云菩提萨□，华言觉有情。罗汉，梵语具云阿罗汉，华言无学。） 〔四、念戒〕，谓佛所制之戒，能息诸恶，成就道品。犹如璎珞，可以严身。时常专心系想，念念不忘，是名念戒。 〔五、念施〕，谓布施能破悭贪，生长福果，及所施之后，无有悔心，亦不求报；但起慈心，利益一切，时常专心系想，念念不忘，是名念施。 〔六、念天〕，谓诸天善业成就，感报胜身，众福具足；而我亦当修如是善业，感如是身，时常专心系想，念念不忘，是名念天。 〔七、念休息〕，谓於寂静之处，闲居独处，屏息一切缘务，则可修习圣道，时常专心系想，念念不忘，是名念休息。 〔八、念安般〕，安般，梵语具云安那般那，华言遣来遣去，即出入息也。谓摄心静虑，数出入息，觉知长短，则能除诸妄想，时常专心系想，念念不忘，是名念安般。 〔九、念身〕，谓此身头目手足皮肉骨髓，何者是身？从何处来？为谁所造？於此终后，当生何处？了知因缘假合，毕竟不实。即须昼夜精进，修习净行，时常专心系想，念念不忘，是名念身。 〔十、念死〕，谓人之生，犹如梦幻，诸根不久，终当散坏；即须昼夜精修，以求出离，时常专心系想，念念不忘，是名念死。［出华严经随疏演义钞］ 〔一、发心普被恩〕，谓如来最初发菩提心，修习胜行，成就功德，皆为普被法界群生，咸令利益安乐，是为发心普被恩。（梵语菩提，华言道。） 〔二、难行苦行恩〕，谓如来往昔因中，舍头目髓脑、国城妻子、剜身千灯、投形饲虎、雪岭亡躯，如是难行苦事，积劫行之，皆为利乐众生，是为难行苦行恩。（剜身千灯者，菩萨本行经云：佛昔以刀剜身肉千处，注以酥油，然作千灯，求闻一偈。时婆罗门为说偈曰：常者皆尽，高者皆堕，合会有离，生者有死。是也。投形饲虎者，谓佛昔为萨□太子，游山见虎饥饿，投身虎前以济之也。雪岭亡躯者，谓佛昔为婆罗门，於雪山修行。有罗刹唱云：诸行无常，是生灭法。闻已，欲求全偈。罗刹饥渴，必得肉血食之，乃肯为说。因得后半偈，云：生灭灭已，寂灭为乐。遂遍书树石，乃以身施之也。劫，梵语具云劫波，华言分别时节。） 〔三、一向为他恩〕，谓如来积劫修诸功德，不顾自身，但为度脱一切众生，未曾一念自为於己，是为一向为他恩。 〔四、垂形六道恩〕，谓如来垂化身形，於天、人、修罗、地狱、畜生、饿鬼六道之中，救济众苦，令得安乐，是为垂形六道恩。 〔五、随逐众生恩〕，谓如来见诸众生，无有出离生死之心，长劫不舍，故运平等大慈，随逐救济，令其离苦得乐，是为随逐众生恩。 〔六、大悲深重恩〕，谓如来见众生造恶，如割支体，心生痛切，不能自安。复睹众生，堕三恶道，受种种苦，心大忧恼。即起大悲，而救护之。若见作善，生大欢喜，是为大悲深重恩。（三恶道者，饿鬼道、畜生道、地狱道也。） 〔七、隐胜彰劣恩〕，谓如来为大乘、小乘之机，而起胜应、劣应之用。如说华严，则为普贤等诸大菩萨，示现实报胜应之身。有十莲华藏世界海微尘数微妙相好，无尽胜德。若说三乘之教，则隐胜妙之相，但彰三十二相劣应之身。二乘及小教菩萨，方蒙利益也。法华经云：脱珍御服，著弊垢衣，执除粪器，往到子所，是为隐胜彰劣恩。（三乘者，声闻乘、缘觉乘、菩萨乘也。三十二相者，足下安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。小教菩萨者，即小始终顿圆五教中，小教之菩萨也。） 〔八、隐实施权恩〕，谓如来观诸众生根器狭劣，隐蔽大乘实教，乃以人天三乘权法，诱引众生，而令成熟；然后以大乘而度脱之，是为隐实施权恩。 〔九、示灭令慕恩〕，谓如来若久住於世，薄德之人，不种善根，不生难遭之想，是故示现灭度，令诸众生知佛出世，难可值遇，心怀恋慕，便种善根，是为示灭令慕恩。（灭度者，谓大患永灭，超度三界也。） 〔十、悲念无尽恩〕，谓如来悲念一切众生故，留余福教以救济之。如示同人寿住世百年，而八十即入灭者，则留二十年余福，以荫末法弟子。复留三藏教法，广令众生，依之修行，皆成胜果。悲愍爱念，利益无穷，是为悲念无尽恩。（三藏者，经藏、律藏、论藏也。）［出法界次第］ 恶即乖理之行。谓众生触境颠倒，纵此惑情，於身口意，动与理乖，成此十恶也。 〔一、杀生〕，杀生者，谓自杀，亦教人杀，断害一切众生之物命也。 〔二、偷盗〕，偷盗者，谓窃取他人一切财物也。 〔三、邪淫〕，邪淫者，谓非己妻妾，而行欲事也。 〔四、妄语〕，妄语者，谓好造虚言诳惑他人也。 〔五、两舌〕，两舌者，谓向此说是，向彼说非；或向彼说此，向此说彼，而使彼此乖诤也。 〔六、恶口〕，恶口者，谓言语□犷，毁辱他人，令其受恼也。 〔七、绮语〕，绮语者，谓乖背真实，巧饰言辞，令人好乐也。 〔八、贪欲〕，贪欲者，谓於顺情之境，贪著乐欲，心无□足也。 〔九、□恚〕，□恚者，谓於违情之境，不顺己意，心生忿怒也。 〔十、邪见〕，邪见者，谓拨无因果，行邪见道心，无正信也。（拨者，绝也。）［出华严经］ 谓众生前世造十恶业，感饿鬼、畜生、地狱三恶道报。受是苦尽，若生人中，余业未尽，每一恶中，复受二种果报，故名十恶果报也。 〔一、杀生果报〕，谓杀生之罪，能令众生堕三恶道。若生人中，得二种果报：一者短命，二者多病，是名杀生果报。 〔二、偷盗果报〕，谓偷盗之罪，亦令众生堕三恶道；若生人中，得二种果报：一者贫穷，二者共财不得自在，是名偷盗果报。 〔三、邪淫果报〕，谓邪淫之罪，亦令众生堕三恶道；若生人中，得二种果报：一者妻不贞良，二者不得随意眷属，是名邪淫果报。 〔四、妄语果报〕，谓妄语之罪，亦令众生堕三恶道；若生人中，得二种果报：一者多被诽谤，二者为他所诳，是名妄语果报。 〔五、两舌果报〕，谓两舌之罪，亦令众生堕三恶道；若生人中，得二种果报：一者眷属乖离，二者亲族弊恶，是名两舌果报。 〔六、恶口果报〕，谓恶口之罪，亦令众生堕三恶道；若生人中，得二种果报：一者常闻恶声，二者言多诤讼，是名恶口果报。 〔七、绮语果报〕，谓绮语之罪，亦令众生堕三恶道；若生人中，得二种果报：一者言无人信，二者语不明了，是名绮语果报。 〔八、贪欲果报〕，谓贪欲之罪，亦令众生堕三恶道；若生人中，得二种果报：一者心不知足，二者多欲无厌，是名贪欲果报。 〔九、□恚果报〕，谓□恚之罪，亦令众生堕三恶道；若生人中，得二种果报：一者常被他人求其长短，二者常被於他之所恼害，是名□恚果报。 〔十、邪见果报〕，谓邪见之罪，亦令众生堕三恶道；若生人中，得二种果报：一者生邪见家，二者其心谄曲，是名邪见果报。［出大智度论］ 〔一、无常想〕，想即观想，谓观诸众生及诸世界一切有为之法，迁流代谢，皆悉无常。作是想者，智慧相应，得断生灭，是名无常想。 〔二、苦想〕，谓观五阴之身，一切有为之法，常为诸苦之所逼迫。作是想者，智慧相应，得灭众苦，是名苦想。（五阴者，色阴、受阴、想阴、行阴、识阴也。） 〔三、无我想〕，谓观一切诸法毕竟空寂，皆无有我。作是想者，智慧相应，得灭我想，是名无我想。 〔四、食不净想〕，谓观诸饮食，皆从不净因缘而生；如肉从精血水道所生，实为脓虫住处；又如酥乳及酪，血所变成，与烂脓无异；厨人汗垢种种不洁。作是想者，智慧相应，断不净食，是名食不净想。 〔五、世间不可乐想〕，谓观世间一切色欲滋味、车乘服饰、宫室园苑皆是恶事，心生□离，不可乐著。作是想者，智慧相应，得断贪乐，是名世间不可乐想。 〔六、死想〕，谓观此身，念念无常，刹那生灭，迁谢不停。作是想者，智慧相应，得灭死相，是名死想。（梵语刹那，华言一念。） 〔七、不净想〕，谓观此身，从烦恼业种为因，父母不净为缘，和合成就。内有三十六物，外则九窍常流，皆悉不净。作是想者，智慧相应，远尘离垢，是名不净想。（三十六物者，谓发毛爪齿、眵泪涎唾、屎尿垢汗、皮肤血肉、筋脉骨髓、肪膏脑膜、肝胆肠胃、脾肾心肺、生藏熟藏、赤痰白痰也。九窍者，两眼、两耳、鼻、口、大便、小便也。） 〔八、断想〕，谓观有余涅盘之相，断诸结使，得无漏道。作是想者，智慧相应，得断三毒，是名断想。（梵语涅盘，华言灭度。有余涅盘者，谓二乘之人，虽断见、思之惑，尚余色身未灭也。结即结缚，使即驱使，谓烦恼之缚，驱使众生入生死海也。无漏者，谓不漏落生死也。三毒者，贪毒、□毒、痴毒也。） 〔九、离想〕，谓观涅盘之相，远离烦恼，离结使缚。作是想者，智慧相应，得离爱欲，是名离想。 〔十、尽想〕，谓观无余涅盘之相，灭一切苦尽，诸结使一切烦恼不复更生。作是想者，智慧相应，得尽诸漏，是名尽想。（无余涅盘者，谓二乘人烦恼断尽，色身亦灭而无余也。）愿我来世，得菩提时，若有众生，种种王法，系缚鞭挞，牢狱应死，无量灾难，悲忧煎迫，身心受苦；此等众生，以我福力，皆得解脱一切苦恼。谓一不杀、二不盗、三不淫、四不妄语、五不饮酒、六不坐高广大床、七不著花□衣、八不观听歌舞、九手不捉金银财宝、十不过中食。此十戒是初出家沙弥所持，是为出家十戒。（梵语沙弥，华言息慈。息世染之情，慈济群生也。）［出翻译名义并沙弥十戒法］ 梵语沙弥，华言息慈。初受十戒，名为沙弥；后受具足戒，名为比丘也。（具足戒者，即二百五十戒也。梵语比丘，华言乞士。） 〔一、不杀戒〕，谓常念有情，皆惜身命，应当怜愍，慎勿伤害，是名不杀戒。 〔二、不盗戒〕，谓物各有主，虽一针一草，亦不当攘窃，是名不盗戒。 〔三、不淫戒〕，谓清净自守，不犯色欲，是名不淫戒。 〔四、不妄语戒〕，谓言说诚实，不以虚言诳他，是名不妄语戒。 〔五、不饮酒戒〕，谓酒能昏神乱性，增长愚痴，应当绝饮，是名不饮酒戒。 〔六、离高广大床戒〕，谓所坐之床，高不过尺六，广不过四尺，若过此量者，名高广大床，则不当坐，是名离高广大床戒。 〔七、离花□等戒〕，谓不著花□璎珞，不用香油涂身，是名离花□等戒。 〔八、离歌舞等戒〕，谓不自歌舞，亦不辄往观听歌舞，是名离歌舞等戒。 〔九、离金宝物戒〕，谓金银钱宝，不当蓄积，亦不许手执，是名离金宝物戒。 〔十、离非食时戒〕，谓佛制午时为食时，若过午，则不当食，是名离非食时戒。［出华严经］ 谓菩萨奉持三世诸佛十种净戒，具足清白，无有缺犯。念诸众生颠倒破戒，我成正觉，为说真法，令离颠倒，得净戒法，是名菩萨十戒。（三世者，过去、现在、未来也。） 〔一、普饶益戒〕，谓菩萨受持净戒，广为利益一切众生也。 〔二、不受戒〕，谓菩萨不受外道诸戒，但自精进，奉持诸佛平等净戒也。 〔三、不住戒〕，谓菩萨受持戒时，不求於彼欲界、色界、无色界受生而住也。 〔四、无悔恨戒〕，谓菩萨不作重罪，不行谄诈，不破净行，安住正戒，心不悔恨也。 〔五、无违诤戒〕，谓菩萨於佛所制禁戒，心常持护，无所违犯；亦不斗诤，触恼一切众生；但愿常生欢喜，奉持於戒也。 〔六、不恼害戒〕，谓菩萨不学邪幻咒术，及造作方药，恼害众生。但为救护一切，而持於戒也。 〔七、不杂戒〕，谓菩萨不著边见，不惑外道所计，但观诸法缘起不实，一心专持出离生死之戒也。（边见者，谓外道於断、常二见中，随执一见也。外道所计者，谓计此身从梵天生，从微尘生之类也。诸法缘起者，谓一切法，皆由眼等六根为因，色等六尘为缘而生也。） 〔八、不贪求戒〕，谓菩萨不现异相，彰己有德，起贪求心；但为满足出离生死法故，而持於戒也。 〔九、无过失戒〕，谓菩萨不自贡高，言我持戒。见破戒人，亦不轻毁，令他愧耻。但一其心而持於戒也。 〔十、无毁犯戒〕，谓菩萨受持净戒，无所毁犯，永断十恶，具足十善；恒念众生皆由颠倒毁犯於戒，我当为说真实妙法，令离颠倒，成就菩提也。（十恶者，一杀生、二偷盗、三邪淫、四妄言、五两舌、六恶口、七绮语、八贪、九□、十邪见也。十善者，不杀、不盗、不邪淫、不妄言、不绮语、不恶口、不两舌、不贪、不□、不邪见也。梵语菩提，华言道。）
［出梵网经］ 〔一、不杀戒〕，不杀戒者，谓慈心怜愍，不断一切命也。经云：一切有命者，不得故杀；应起常住慈悲心，孝顺心，方便救护一切众生；而反自恣心快意杀生者，是波罗夷罪。（梵语波罗夷，华言极恶。） 〔二、不盗戒〕，不盗戒者，谓不攘窃他人一切财物也。经云：一针一草，不得故盗；应生佛性，孝顺心，慈悲心，常助一切人生福生乐，而反更盗人财物，是波罗夷罪。 〔三、不淫戒〕，不淫戒者，谓守礼自防，不应行欲事也。经云：应生孝顺心，救度一切众生，净法与人，而反更起一切人淫，不择亲属，是波罗夷罪。 〔四、不妄语戒〕，不妄语戒者，谓言当诚实，不应虚妄诳他也。经云：应生正语、正见，亦生一切众生正语、正见；而反更起一切众生邪语、邪见、邪业，是波罗夷罪。 〔五、不酤酒戒〕，不酤酒戒者，谓酒能昏神乱性，故不应酤也。经云：一切酒不得酤，是酒起罪因缘，菩萨应生一切众生明达之慧，而反更生一切众生颠倒之心，是波罗夷罪。 〔六、不说过罪戒〕，不说过罪戒者，谓不应说他人好恶长短也。经云：闻外道恶人说佛法中非法非律，常生慈心，教化是辈，令生善信，若反更自说他人罪过，是波罗夷罪。 〔七、不自赞毁他戒〕，不自赞毁他戒者，谓不自矜伐，不谤他人也。经云：若自扬己德，隐他人好事，令他人受毁者，是波罗夷罪。 〔八、不悭戒〕，不悭戒者，谓心无鄙吝，悉舍所有也。经云：见一切贫穷人来乞者，随人所须，一切给与，而以恶心□心，乃至不施一钱一针一草；有求法者，不为说一句一偈一微尘许法，而反更骂辱者，是波罗夷罪。 〔九、不□戒〕，不□戒者，谓不应生忿怒之心也。经云：应生一切众生善根无诤之事，常生悲心，孝顺心，而反更於一切众生中，以恶口骂辱，加以手打，及以刀仗，意犹不息；前人求悔，善言忏谢，犹□不解者，是波罗夷罪。（前人，即被打之人也。） 〔十、不谤三宝戒〕，不谤三宝戒者，谓於佛法僧所，常当恭敬尊重，不应谤毁也。经云：见外道及以恶人，一言谤佛音声，如三百矛刺心，况口自谤，不生信心，孝顺心，而反更助恶人，邪见人谤，是波罗夷罪。［出法苑珠林］ 〔初一日〕，此日，四天王太子下降，按行人间，比校善恶。若念定光佛名号，则灭一切罪，增一切福。（四天王者，东方持国天王、南方增长天王、西方广目天王、北方多闻天王也。） 〔初八日〕，此日，摩醯首罗天王下降，按临人间，观察善恶。若念药师琉璃光佛名号，则灭一切罪，增一切福。（梵语摩醯首罗，华言大自在。） 〔十四日〕，此日，摩醯首罗天王下降，按临人间，观察善恶。若念贤劫千佛名号，则灭一切恶，生一切善。（劫，梵语具云劫波，华言分别时节。贤者，劫名；谓此劫中，多贤人也。） 〔十五日〕，此日，四天王太子下降，按临人间，观察善恶。若念阿弥陀佛名号，则灭生死罪，得寂灭乐。（梵语阿弥陀，华言无量寿。） 〔十八日〕，此日，四天王太子使者下降，观察人间，比校善恶。若念地藏菩萨名号，则灭除罪业，增延福寿。 〔二十三日〕，此日，摩醯首罗天王下降，按察人间，比校善恶。若念大势至菩萨名号，则增长福利，灭除罪恶。 〔二十四日〕，此日，四天王太子下降，按行人间，观察善恶。若念观世音菩萨名号，则灭除众苦，长养诸善。 〔二十八日〕，此日，四天王使者下降，观察人间，比校善恶。若念卢舍那佛名号，则灭烦恼罪，得智慧乐。（梵语卢舍那，华言净满。） 〔二十九日〕，此日，摩醯首罗天王下降，亲临人间，比校善恶。若念药王菩萨名号，则灭一切恶，生一切善。 〔三十日〕，此日，四天王使者下降，按行人间，观察善恶。若念释迦牟尼佛名号，则增长福利，成就菩提。（梵语菩提，华言道。）［出华严经］ 〔一、分减施〕，谓菩萨仁慈，好行惠施，若得美妙饮食，分与众生，然后乃食。复念身中八万尸虫，依我身住，愿令普得充满。於凡所受之物，悉亦如是，是名分减施。（菩萨，梵语具云菩提萨□，华言觉有情。） 〔二、竭尽施〕，谓菩萨得上妙饮食，香华衣服，资生之具。或有人言：汝今所有，悉当与我。菩萨自念，应为饶益诸众生故，随所有物，一切尽施；乃至身命，亦无所吝，是名竭尽施。 〔三、内施〕，谓菩萨年方少盛，端正美好，始受转轮王位，七宝具足，王四天下。或有人言：我今衰老，茕独羸顿，若得王身手足血肉头目骨髓，我命存活。菩萨念言：我后必死，今当施之，以济众生，心无所悔，是名内施。（七宝者，金轮宝、白象宝、绀马宝、神珠宝、玉女宝、典财宝、主兵宝也。四天下者，东弗于逮、南阎浮提、西瞿耶尼、北郁单越也。） 〔四、外施〕，谓菩萨年盛色美，众相圆满，始受转轮王位，七宝具足。或有人言：我今贫窭，惟愿仁慈，以施於我。菩萨念言：荣盛必衰，我今宜应随彼之意，即便施之，而无所悔，是名外施。 〔五、内外施〕，谓菩萨形相端正，处轮王位。或有人言：此轮王位，愿舍与我，并及王身，为我臣仆。菩萨念言：我身王位，悉是无常，即便施之，乃至以身恭勤作役，心无所悔，是名内外施。 〔六、一切施〕，谓菩萨身盛美妙，处轮王位，或有无量贫穷人言：大王垂慈，各随所求。或乞国土，或乞妻子，或乞手足血肉肝脑。菩萨心念：一切恩爱，会当别离，即以一切，悉皆施与，心无悔恨，是名一切施。 〔七、过去施〕，谓菩萨闻过去诸佛菩萨，所有功德，不贪不著，见法如梦；但为教化，取著众生，成熟佛法，即为说之。观过去法，都不可得，毕竟皆舍，是名过去施。 〔八、未来施〕，谓菩萨闻未来诸佛，所修之行，了达非有，不以己之善根，回向於彼；亦不於彼，而退己之善根，常勤修行，摄化众生。观未来法，皆不可得，毕竟皆舍，是名未来施。 〔九、现在施〕，谓菩萨闻四天王众天、三十三天，乃至色究竟天王众天，及声闻、缘觉，具诸功德，闻已不迷，但观诸行如梦不实，不生贪著；但令众生舍离恶趣，修行於道，成就佛法，是名现在施。（四天王者，东方持国天王、南方增长天王、西方广目天王、北方多闻天王也。三十三天者，即欲界忉利天也。色究竟天者，即色界第十八天也。） 〔十、究竟施〕，谓菩萨见无量众生，无眼耳鼻舌身手足，来至我所，告言：我身薄佑，诸根残缺，惟愿仁慈，舍己所有。菩萨闻知，即便施与。假使经阿僧只劫，不生悔惜。但念此身，危脆不坚，应以施彼，愿我成就清净智身，是名究竟施。（梵语阿僧只劫，华言无数时。）［出华严经疏］ 华严经十地品中说，初欢喜地菩萨，发广大如法界之愿，以十无尽而得成就。若此十句乃有尽者，我愿有尽；以此十句而无尽故，我之大愿，亦无有尽，是名十无尽句也。 〔一、众生界无尽〕，谓诸众生，皆依世界而住其中，众生无有尽故，是名众生界无尽。 〔二、世界无尽〕，谓一切世界，皆依虚空而住，其中世界无有尽故，是名世界无尽。 〔三、虚空界无尽〕，谓十方一切虚空，遍至一切色非色处，皆有是空，无有穷尽，是名虚空界无尽。 〔四、法界无尽〕，谓一真法界，体性无尽，称此体故，说无量法，化诸有情，安置涅盘，亦无有尽，是名法界无尽。（一真法界，即一真实之理也。） 〔五、涅盘界无尽〕，梵语涅盘，华言灭度。谓如来度生既毕，入涅盘界，入而复出，出而复入，无穷无尽，是名涅盘界无尽。 〔六、佛出现界无尽〕，谓如来出现度生说法，巧妙方便，神通智慧，无有尽故，是名佛出现界无尽。 〔七、如来智界无尽〕，谓如来智慧，能知自心所缘法界，无有尽故，是名如来智界无尽。 〔八、心所缘无尽〕，谓如来心之所缘，即是智慧所照之境，无有尽故，是名心所缘无尽。 〔九、佛智所入境界无尽〕，谓佛之智，即是真性，了了常知，能入无尽境界，是名佛智所入境界无尽。 〔十、世间转法转智转无尽〕，世间转者，谓展转摄前众生界、世界、虚空界也。法转者，谓展转摄前法界、涅盘界、佛出现界也。智转者，谓展转摄前如来智界，心所缘佛智所入境界也。盖此三转，皆言无尽者，以世法智之三种，展转含摄，无有穷尽，是名世间转、法转、智转无尽。［出华严经］ 藏者，含摄也。此之十藏，乃功德林菩萨於华严会上，为诸菩萨演说，欲令其普入一切佛法之门，成就无上菩提，饶益一切众生。以其各能含摄无尽法海，故皆名为无尽藏也。（菩萨，梵语具云菩提萨□，华言觉有情。梵语菩提，华言道。） 〔一、信藏〕，谓菩萨净信坚固，解诸法空，心不退转，生如来家，增长信解，闻持一切佛法，为众生说，皆令信解，是名信藏。 〔二、戒藏〕，谓菩萨奉持三世诸佛无尽净戒，具足圆满，无所毁犯。念诸众生颠倒破戒，我成菩提，说真实法，令离颠倒，同得此戒，是名戒藏。（三世者，过去、现在、未来也。） 〔三、惭藏〕，谓菩萨忆念过去，不知惭天，於诸眷属，备造众恶；今为诸佛所知，而生於惭。是故发露忏悔，修行梵行，证得菩提，为诸众生说真实法，令修於惭，是名惭藏。 〔四、愧藏〕，谓菩萨自愧往昔，及诸众生，於五欲境，具行恶法，感垢秽身；今为诸佛所知，而生於愧，是故发露忏悔，修行梵行，速成菩提，为诸众生说真实法，令修於愧，是名愧藏。（五欲者，色欲、声欲、香欲、味欲、触欲也。） 〔五、闻藏〕，谓菩萨闻世间、出世间一切诸法，故於诸佛、菩萨、缘觉、声闻出现入灭，皆悉能知；念诸众生，无有多闻，不能了知此一切法，我当持多闻藏，证得菩提，为众生说，是名闻藏。（世间法，即三界中之法；出世间法，即诸佛圣贤之法也。） 〔六、施藏〕，谓菩萨禀性仁慈，常行十施，无有一念悔恨之心，亦不求於果报，但为利益法界众生，是名施藏。（十施者，分减施、竭尽施、内施、外施、内外施、一切施、过去施、未来施、现在施、究竟施也。） 〔七、慧藏〕，谓菩萨智慧具足，了知世间、出世间一切诸法，皆从业报诸行因缘所造，悉是虚假，无有坚固；欲令众生知其实性，广为宣说，是名慧藏。 〔八、念藏〕，谓菩萨舍离痴惑，得具足念，能忆知一生乃至无量百千生成住坏空，一劫乃至无数劫一切诸佛出世，各说诸佛名号、授记、修多罗等、十二分经，及众会根性等，尽能记忆，是名念藏。（成、住、坏、空者，即四中劫之名。合此四中劫为一大劫。劫，梵语具云劫波，华言分别时节。梵语修多罗，华言契经。十二分经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。） 〔九、持藏〕，谓菩萨具大威力，於诸佛所，说修多罗法，文句义理，一生受持，乃至无数生受持；及诸佛名号、劫数、授记、修多罗等，无量无尽，皆能受持，无有忘失，是名持藏。 〔十、辩藏〕，谓菩萨具大辩才，广为众生演说诸法，或说一品法，乃至无数品法，或一日说，乃至无数劫说。劫数可尽，一文一句，义理难尽。随众生根，皆令满足，是名辩藏。［出华严经随疏演义］ 谓卢舍那佛说华严经，现法界无尽身云，真应相融，一多无碍。虽常在此处，而不离他处，虽远在他方，而恒住此方。身虽不异，而亦非一；同时异处，而是一身。盖佛之体用，与法界同故。混万化而即真，会精□而一致。圆融无碍，随机教异耳。（梵语卢舍那，华言净满，亦云光明遍照。真应者，即真身应身也。） 〔一、用周无碍〕，谓佛於刹尘等处，现法界身云，起无边业用。故经云：一一微尘中，能证一切法，如是无所碍，周行十方国。又云：佛演一妙音，周闻十方国，众音悉具足，法雨皆充满。如是等用，无量无边，法界微尘，无不周遍，是为用周无碍。 〔二、相遍无碍〕，谓佛於十方一切世界，无量佛刹，种种神变，皆有如来示现受生之相。随现一相，众相皆具，万德斯圆。是为相遍无碍。 〔三、寂用无碍〕，谓佛常住三昧，为寂无妨利物，为用即定即用，无碍自在。经云：如来境界不可量，寂而能演遍十方，是为寂用无碍。（梵语三昧，华言正定。） 〔四、依起无碍〕，谓佛虽寂用无心，而能依海印三昧之力，即起无碍之用。经云：众生形相各不同，行业音声亦无量，如是一切皆能现，海印三昧威神力，是为依起无碍。（海印三昧，谓香海澄□，湛然不动，一切形像，皆於中现，如印印文，以喻如来智海无心，一切众生皆在其中顿现也。） 〔五、真应无碍〕，真即遮那真身也，应即释迦应身也。真身是体，应身是用。全体起用，用即是体。故释迦、遮那，圆融自在，本无二体。经云：如来真身本无二，应物分形满世间，是为真应无碍。（遮那，梵语具云毗卢遮那，华言遍一切处。梵语释迦，华言能仁。） 〔六、分圆无碍〕，分即支分，圆即全身。谓支分不碍全身，全身不碍支分。故遮那一一身分，手足眼耳，乃至一毛，皆有舍那全身。经云：佛身一切相，悉现无量佛，是为分圆无碍。 〔七、因果无碍〕，谓佛往昔本生行菩萨行，修习波罗蜜因，而证遮那佛果。故所受报身，及所成事业，亦现十方一切菩萨身云，自在无碍。经云：佛以本愿现神通，一切十方无不照，如佛往昔修治行，光明网中皆演说，是为因果无碍。（梵语波罗蜜，华言到彼岸。） 〔八、依正无碍〕，依谓依报，即佛所依之国土；正谓正报，即佛能依之色身。依正相入，二皆无碍。经云：或作日月游虚空，或作河池泉井水，是为依正无碍。 〔九、潜入无碍〕，谓佛智潜入众生心内，即名如来藏。虽作众生，不失自性。如大海水，因风成波，而不失湿性，佛亦如是，随众生所感，万类殊形，而不失自性。经云：汝应观佛一毛孔，一切众生悉在中，是为潜入无碍。 〔十、圆通无碍〕，谓佛融大法界而为其身，理无不具，事无不摄。故一多、依正、人法、因果，此彼无碍。经云：一身为无量，无量复为一，了知诸世间，现形遍一切，是为圆通无碍。［出观音玄义］ 普，遍也。门，即能通之义。谓菩萨以圆融中道，妙观通入，常住实际理地。故立此十门也。 〔一、慈悲普〕，慈能与乐，悲能拔苦。盖菩萨即於一念之中，遍观十界善恶苦乐，而起慈悲与拔之想。普令众生离一切苦，得一切乐，故名慈悲普。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。） 〔二、弘誓普〕，弘者，广也。誓者，制也。广求胜法，制御其心也。谓菩萨依四谛境，发弘誓愿。若见苦谛逼迫楚毒之相，缘此起誓，故言未度者令度。若见集谛迷惑系缚，甚可哀伤，约此起誓，故言未解者令解。若见清净之道，能出生死，至安乐地，欲示众生，行此道故，乃言未安者令安。若见灭烦恼处，名为涅盘，约此起誓，故言未得涅盘者令得涅盘，故名弘誓普。（梵语涅盘，华言灭度。） 〔三、明修行普〕，行有五种不同：一者，圣行，谓戒定慧；二者，梵行，谓慈悲喜舍；三者，天行，谓证第一义天，由理成行故；四者，婴儿行，谓示同三乘七方便人所修之行；五者，病行，谓示为六道之身，现有三障之相，此之次第。五行虽菩萨所修，而未名为普。如涅盘经云：复有一行，名如来行，所谓大乘大般涅盘。大乘是圆因，涅盘是圆果。菩萨能修此之一行，故名修行普。（慈悲喜舍，即四无量心也。第一义天者，天即天地自然之义，谓中道之理，无二无别，自然而然，非造作也。三乘者，声闻乘、缘觉乘、菩萨乘也。七方便者，五停心，别相念处，总相念处，此三位名外凡；暖位、顶位、忍位、世第一位，此四位名内凡；是七方便位也。六道者，天道、人道、修罗道、饿鬼道、畜生道、地狱道也。三障者，业障、报障、烦恼障也。） 〔四、断惑普〕，谓圆教菩萨，即观中道，正破无明，无明既破，一切见、思尘沙之惑自然先断，故名断惑普。（见、思惑者，谓意根对法尘而起分别曰见；眼等五根对色等五尘而起贪爱曰思。尘沙惑者，谓众生见、思之惑种类众多，如尘若沙也。） 〔五、入法门普〕，谓二乘之人，若入一法门，则不能入二。此即历别之行，证有阶差。今菩萨圆修三谛，则无量法门，悉入其中，故名入法门普。（二乘者，声闻乘、缘觉乘也。三谛者，真谛、俗谛、中谛也。） 〔六、神通普〕，神名天心，通名慧性。天然之性，彻照无碍，名为神通。谓罗汉天眼见大千世界，辟支佛见百佛国土，小教菩萨见河沙佛土，皆是限量之神通。圆教菩萨遍见法界，而无限极。所发六通，自在变现，无有限量，故名神通普。（罗汉，梵语具云阿罗汉，华言无学，又云无生。辟支，梵语具云辟支迦罗，华言缘觉。小教菩萨者，即藏、通二教菩萨也。六通者，天眼通、天耳通、他心通、宿命通、身如意通、漏尽通也。） 〔七、方便普〕，方，即方法。便，即便宜。修方便道，普化众生也。谓二乘及小教菩萨方便化他，则止齐其所得，未名为普。圆教菩萨以真俗二谛为方便，照真，则以真身益物；照俗，则以应身赴机。资发中道，利十界机，故名方便普。 〔八、说法普〕，谓二乘及小教菩萨，不能一时遍答众问，未得名普；今圆教菩萨，一音演法，殊方异类，皆悉得解，故名说法普。 〔九、供养诸佛普〕，谓菩萨之所供养，非止一佛、一国土，微尘诸佛，能以身命财及一切供具，周至十方，供养诸佛；乃至不可说不可说佛，无不供养，故名供养诸佛普。 〔十、成就众生普〕，谓圆教菩萨饶润成熟一切众生，而无限量；譬如大雨，四方俱下，一切卉木丛林，遍令生长华果，悉皆成就，故名成就众生普。［出华严经疏］ 教者，谓华严一乘圆顿之法也。盖毗卢遮那如来演说此经，化被群机，通有十类，故云教被十机也。（梵语毗卢遮那，华言遍一切处）。 〔一、被无信机〕，谓邪见众生，无有善根，不能信受。或时闻已，反生诽谤，堕诸恶道。虽堕恶道，由闻名故，熏成其种，是名被无信机。 〔二、被违真机〕，谓人违圆教真法，而依傍此经，以求名利，不净说法，集邪善因。虽违真教，佛作饶益，曾无厌舍，是名被违真机。 〔三、被乖实机〕，谓人执著文言，即乖违实理。而圆妙义门，不入其心。虽垂实理，由熏闻成种，是名被乖实机。 〔四、被狭劣机〕，谓二乘之人，根器狭小，故虽在法会，如聋如哑，不闻此经。根虽狭劣，宿种蒙熏，是名被狭劣机。（二乘者，声闻乘、缘觉乘也。） 〔五、被守权机〕，机即权巧方便，机即所化之机。谓权教之人，执守三乘之法，次第证修，不信圆融具德之教。虽执权小之教，然蒙佛饶益，终能醒悟，是名被守权机。（三乘者，声闻乘、缘觉乘、菩萨乘也。） 〔六、被正为机〕，谓佛正为一乘圆机，说此具德之教，使其闻而信解，修行悟入。即运不思议之妙乘，游入莲华藏海，是名被正为机。（游入华藏海者，以喻所证法界之理，无不周遍而含摄也。） 〔七、被兼为机〕，谓人闻此经，虽未悟入，而能信受，成坚固种。经云：如人食少金刚，终竟不消。此约未证悟者，称之为兼，是名被兼为机。 〔八、被引为机〕，谓前权教菩萨，不信圆融具德之法，故於十地之中，以六相圆融之义，借其三乘行布之名，寄位增胜，诱引演说，令彼信受，即入圆融，是名被引为机。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。六相者，总相、别相、同相、异相、成相、坏相也。） 〔九、被权为机〕，谓二乘聋瞽不闻者，乃是诸大菩萨权示声闻之行，在於法会，假言不闻，及至逝多林中，却顿悟法界。示小乘根，亦可得入，是名被权为机。（梵语逝多，华言胜林。） 〔十、被远为机〕，谓久远之机，令其成熟也。盖凡夫外道，无性阐提，及未来世一切众生，悉有佛性，咸是所被。今虽不信，后必当入，远熏成种，是名被远为机。（阐提，梵语具云一阐提，华言信不具。）［出涅盘经］ 梵语涅盘，华言灭度。经云：师子吼问佛言：菩萨成就几法，能见如是无相涅盘，至无所有？佛言：成就十法，则明见涅盘无相，至无所有处。（灭度者，谓大患永灭，超度三界也。无相涅盘者，谓涅盘之法，离一切色相也。） 〔一、信心具足〕，谓修菩萨行，须发起圆常正信之心，信一切法皆是佛法，一切众生皆有佛性。如经所云：深信十方诸佛，方便示现；一切众生及一阐提，悉有佛性。亦信如来永无生老病死，乃至信於如来毕竟不入涅盘之类，是名信心具足。（阐提，梵语具云一阐提，华言信不具。） 〔二、净戒具足〕，谓修菩萨行，当须身心清净，受持禁戒，专为成就佛果菩提。如经所说，清净持戒，而不为戒，不为利养，乃至不为声闻、辟支佛，唯为最上第一义故，护持禁戒，是名净戒具足。（梵语菩提，华言道。辟支，梵语具云辟支迦罗，华言缘觉。） 〔三、亲近善知识〕，为修菩萨行，当远离诸恶邪见，亲近善友知识。如经所云：若有能说、信戒、多闻、布施、智慧，令人受行，即须亲近恭敬供养，是名亲近善知识。 〔四、乐於寂静〕，谓修菩萨行，即当离诸喧闹，澄神息虑，以求佛道。如经所说，身心寂静，观察诸法甚深境界，是名乐於寂静。 〔五、精进〕，谓修菩萨行，即当一心勇猛，安住止观，毋令退失。如经所说，系心观於真谛，设使头上火然，终不放舍，是名精进。（止观者，谓止息散乱，观照昏沉也。真谛者，谓谛审诸法皆即真空也。） 〔六、念具足〕，谓修菩萨行，即当存心三宝，思惟实理，不忘戒施。如经所说，念佛、念法、念僧、念戒、念天、念舍，是名念具足。 〔七、软语〕，谓修菩萨行，当清净口业，发言诚谛，调柔和美，离诸谄诳。如经所说，实语妙语，先意问讯，时语真语等，是名软语。 〔八、护法〕，谓修菩萨行，即当弘持正法，宣说妙义，展转流布，不断佛种。如经所说，爱乐正法，常乐演说，读诵书写，思惟其义，广宣敷扬，令其流布之类，是名护法。 〔九、供给同行〕，谓修菩萨行，凡同事者，有所不足，即当推己之有，以济其无，使得安心成办道业，而无驰求之患。如经所说，若见同学同戒，有所乏少，转从他乞，所谓薰钵，染衣，瞻病，所须衣服饮食卧具房舍而供给之，是名供给同行。 〔十、具足智慧〕，谓修菩萨行，常以妙观之智，观察一切诸法，悉皆明了，通达无碍。如经所说，观於如来常乐我净，一切众生悉有佛性，乃至观法二相，所谓空不空、常无常、乐无乐、我无我、净不净之类，是名具足智慧。（常乐我净者，谓不迁不变名常，离生死苦名乐，八大自在名我，离诸惑染名净，即佛之四德也。）［出佛祖统纪］ 法界者，诸佛众生之本体也。然四圣六凡，感报界分不同，故有十法界焉。（四圣者，佛、菩萨、缘觉、声闻也。六凡者，天、人、阿修罗、饿鬼、畜生、地狱也。） 〔一、佛法界〕，佛，梵语具云佛陀，华言觉。觉具三义：一者自觉，谓悟性真常，了惑虚妄；二者觉他，谓运无缘慈，度有情众；三者觉行圆满，谓万行具足，为三界师，是名佛法界。（三界者，欲界、色界、无色界也。） 〔二、菩萨法界〕，菩萨，梵语具云菩提萨□，华言觉有情。谓自行成就，而能觉悟一切众生，是名菩萨法界。 〔三、缘觉法界〕，缘觉者，谓禀佛教法，观十二因缘，觉悟真空之理，是名缘觉法界。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔四、声闻法界〕，声闻者，谓闻佛声教，依四谛法而修证真空，是名声闻法界。（四谛者，苦谛、集谛、灭谛、道谛也。） 〔五、天法界〕，天者，天然自然，乐胜身胜，清净光明，世间无比。三界共有二十八天。因修上品十善，兼修禅定，感报而生，是名天法界。（二十八天者，欲界有六天：四天王天、忉利天、夜摩天、兜率天、化乐天、他化自在天也。色界有十八天：初禅有三天，梵众天、梵辅天、大梵天；二禅有三天，少光天、无量光天、光音天；三禅有三天，少净天、无量净天、遍净天；四禅有九天，无云天、福生天、广果天、无想天、无烦天、无热天、善见天、善现天、色究竟天也。无色界有四天：空处天、识处天、无所有处天、非非想处天也。十善者，不杀、不盗、不邪淫、不妄语、不两舌、不恶口、不绮语、不贪、不□、不邪见也。谓之上品者，以作善时，於欲作正作，作已三时之中，心俱不悔也。） 〔六、人法界〕，人者，忍也。於世违顺之境，皆能安忍也。谓人生於四洲之中，能行仁义礼智信之五常，能持不杀、不盗、不邪淫、不妄语、不饮酒之五戒，具修中品十善，感报而生，是名人法界。（四洲者，东弗于逮、南阎浮提、西瞿耶尼、北郁单越也。中品者，谓於作善已后，起少悔之心也。） 〔七、阿修罗法界〕，梵语阿修罗，华言非天。净名疏云：此神果报最胜，邻次诸天，而非天也。在因之时，怀猜忌心，虽行五常，欲胜他故，作下品十善，感报而生，是名阿修罗法界。（下品者，谓於作善之时，即生悔心也。） 〔八、鬼法界〕，谓此鬼类，遍於诸趣。有福德者作山林冢庙神，无福德者居不净处，不得饮食，受苦无量。在因之时，谄诳心意，作下品五逆十恶，感报而生，是名鬼法界。（下品者，谓作恶之时，即能悔也。五逆者，弑父、弑母、弑阿罗汉、破和合僧、出佛身血也。十恶者，一杀生、二偷盗、三邪淫、四妄语、五两舌、六恶口、七绮语、八贪、九□、十邪见也。） 〔九、畜生法界〕，畜生者，亦云旁生。此类遍在诸处，披毛戴角，鳞甲羽毛，四足多足，有足无足，水陆空行，互相吞□，受苦无穷。宿由愚痴贪欲，作中品五逆十恶，感报而生，是名畜生法界。（旁生者，谓其身形横生也。中品者，谓作恶已后，起少悔心也。） 〔十、地狱法界〕，地狱者，在地之下也。谓八寒、八热等狱，其中众生，受苦无穷，经劫无量。因作上品五逆十恶重罪，感报而生，是名地狱法界。（八寒者，□浮陀狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱也。八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。劫，梵语具云劫波，华言分别时节。上品者，谓人作恶，於欲作、正作、作已，三时之中，俱不能悔也。）［出辩中边论］ 〔一、书写〕，谓於佛所说经律论文，书写流通，使不断绝也。 〔二、供养〕，谓於佛经典所在之处，如佛塔庙，皆应恭敬尊重供养也。 〔三、施他〕，谓所闻之法，为他演说，或施与经卷，不专自用，但欲利他也。 〔四、谛听〕，谓闻他人读诵解说一切经法，深生爱乐，而专心审听也。 〔五、披读〕，谓於诸佛所说之经，时常披阅看读不释手也。 〔六、受持〕，谓於诸佛所说教法，从师禀受，持而弗失也。 〔七、开演〕，谓於如来所说正法，时常开示演说，令人信解也。 〔八、讽诵〕，谓於如来所说一切道法，讽诵宣扬，梵音清彻，令人乐闻也。 〔九、思惟〕，谓於如来所说一切法义，思惟筹量，忆念不忘也。 〔十、修习〕，谓依如来所说之法，精修数习，以成道果也。［出华严经］ 梵语波罗蜜，华言到彼岸。谓菩萨修此十法，化度众生，超生死海，到涅盘岸也。（菩萨，梵语具云菩提萨□，华言觉有情。梵语涅盘，华言灭度。） 〔一、檀那波罗蜜〕，梵语檀那，华言布施。运心普周曰布，辍己惠人名施。经云：菩萨为令众生心满足故，内外悉舍，而无所著，是名檀那波罗蜜。（内即内身，谓头目身命等；外即外财，谓金银财物等也。） 〔二、尸罗波罗蜜〕，梵语尸罗，华言清凉。谓离热恼，得清凉故。亦云防止，谓调练三业，止过防非，好行善道，不自放逸也。又戒经云：菩萨具持众戒，而无所著，是名尸罗波罗蜜。（三业者，身业、口业、意业也。） 〔三、羼提波罗蜜〕，梵语羼提，华言忍辱。他人加恼为辱，於辱安受曰忍。谓内心能安忍外所辱也。经云：菩萨悉能忍受一切诸恶，於诸众生其心平等，无有摇动，是名羼提波罗蜜。 〔四、毗梨耶波罗蜜〕，梵语毗梨耶，华言精进。练心於法曰精，精心务达名进。谓勤修善法，心无懈怠也。经云：菩萨普发众业，常修靡懈，诸有所作，恒不退转，是名毗梨耶波罗蜜。 〔五、禅那波罗蜜〕，梵语禅那，华言静虑。谓念虑皆忘，安心理境。又名智生，谓依定生智也。经云：菩萨於五欲境，无所贪著，诸次第定，悉能成就，是名禅那波罗蜜。（五欲者，色欲、声欲、香欲、味欲、触欲也。诸次第定者，谓於初禅定、二禅定、三禅定、四禅定等次第而入也。） 〔六、般若波罗蜜〕，梵语般若，华言智慧。决定审理名智，造心分别名慧。谓照了一切诸法，皆不可得，故能通达无碍也。经云：菩萨於诸佛所，善观诸法，得实相印，普入一切智门，是名般若波罗蜜。（实相，即一实相也，无相之相名为实相。印即印定一切法皆无相故。） 〔七、方便波罗蜜〕，方即方法，便即便宜。谓善巧方便，随机利物，称适缘宜也。经云：菩萨教化众生而不□倦，随其心乐，而为现身说法，是名方便波罗蜜。 〔八、愿波罗蜜〕，愿即誓愿，志求满足也。谓上求佛道，下化众生，尽未来际，成就行愿也。经云：菩萨成就一切众生，供养一切诸佛，尽未来劫，证得如来智慧，是名愿波罗蜜。（劫，梵语具云劫波，华言分别时节。） 〔九、力波罗蜜〕，力即力用，谓行满功成，万境无动，能善办众事也。经云：菩萨具深心力，无有杂染，乃至具加持力，令信解领受，是名力波罗蜜。 〔十、智波罗蜜〕，智即智慧，谓决断无惑，证法怡神，善入佛慧，明了无碍也。经云：菩萨知一切法真实，知一切如来力，普觉悟法界门，是名智波罗蜜。［出华严经随疏演义钞］ 玄者，妙也。门即能通之义。谓玄妙之门，能通莲华藏海故也。盖此十门，乃晋云华尊者依华严大经一乘圆顿妙义而立也。 〔一、同时具足相应门〕，谓举一法时，顿具一切诸法。一法既具，法法亦然，交互同时，皆得相应，具足圆满。经云：一切法门无尽海，同会一法道场中。是也。 〔二、广狭自在无碍门〕，谓大而无外，名广；小而无内，名狭。然大非定大，置毛端而不窄；小非定小，含太虚而有余。所谓事得理融，自在无碍。经云：能以小世界作大世界，大世界作小世界。等是也。 〔三、一多相容不同门〕，谓一佛土与十方一切佛土，互相容纳而不坏一多之相，名为不同。经云：以一佛土满十方，十方入一亦无余。是也。 〔四、诸法相即自在门〕，谓一切诸法，互融互即，不相妨碍。如一法舍己同他，则举体全是於彼；若一法摄他同己，则令彼一切即是己体。经云：一即是多多即一。是也。 〔五、秘密隐显俱成门〕，谓一切诸法，互摄无碍。如一法摄多法，则一法显，而多法隐；如多法摄一法，则多法显，而一法隐。显中有隐，隐中有显，名为俱成。由此隐显，体无前后，不相妨碍，名为秘密。疏云：如初八夜月，半隐半显，隐显同时。不同晦月，唯隐无显；望月，唯显无隐。然其半隐半显之月，非但明与暗俱，而明下有暗，暗下有明也。 〔六、微细相容安立门〕，谓一能含多，名曰相容。一多不杂，乃称安立。然所含微细，如琉璃瓶盛多芥子，炳然齐现，不相妨碍。经云：於一尘中，一切国土，旷然安住。是也。 〔七、因□罗网境界门〕，梵语因□罗，华言天珠。天即帝释天也。珠即珠网。盖帝释殿珠网覆上，於一明珠内万像俱现，众珠尽然，互相现影，影复现影，递互交光，重重无尽。今此法门，亦复如是。一一法中，一一位中，一一世界，互相交参，重重无尽。经云：诸佛知一切世界，如因□罗网世界。是也。 〔八、托事显法生解门〕，谓寄托一事，即显无尽法门，令人深生信解。疏云：自在即称为王，润益即名法云。金色世界即是本性，弥勒楼阁即是法门。胜热婆罗门火聚刀山，即是般若。是也。（梵语弥勒，华言慈氏。胜热婆罗门者，即善财五十三参中，第九参之善知识也。） 〔九、十世隔法异成门〕，谓三世各三为别，一念为总，故名十世。三世区分，不相杂乱，故云隔法。三世互在，递相成立，乃称异成。经云：菩萨有十种说三世。过去说过去，过去说现在，过去说未来；现在说过去，现在说平等，现在说未来；未来说过去，未来说现在，未来说无尽；又云无量无数劫，解之即一念。是也。（平等者，谓现在中现在，望前后过去未来得平等故也。无尽者，谓未来中未来，於未来际无有尽故也。） 〔十、主伴圆明具德门〕，谓如来说圆教之法，理无孤起，必眷属随生，故十方诸佛、菩萨，互为主伴，重重交参，同时顿唱圆教法门。如净空明月，列星围绕，净器百川，近远炳现。名主伴圆明。一一法会所说法门，称性极谈，具足众德，名为具德。经云：法界修多罗，以佛刹微尘数修多罗以为眷属。是也。（梵语修多罗，华言契经。）［出华严经疏］ 谓毗卢遮那如来，现法界无尽身云，遍一切处，与十方佛，互为主伴，称性圆融，而说此经，令诸菩萨一切大众，及未来世法界众生，皆悉得闻，信解悟入，生如来家；乃至深入毗卢性海，若人闻是经得无量无边利益，今束为十，故云闻经十益也。（梵语毗卢遮那，华言遍一切处。） 〔一、见闻益〕，见闻益者，谓见闻如来，常说遍说，此之大经，佛佛道同，法应如是，令诸众生入佛境界，成见闻益。（常说者，过去、现在、穷未来际，恒说此法也；遍说者，十方无尽世界，皆说此法也。） 〔二、发心益〕，谓闻如来说本因中大愿大行，誓度众生，是以遂发信心，学佛行愿，成发心益。 〔三、造修益〕，谓闻如来说此大经，发起当机智慧善业，令诸众生如法进修，成造修益。 〔四、顿得益〕，谓闻如来初成正觉，即说此经，为根本法轮，义理玄妙，具含众德，令诸众生即能开悟，成顿得益。 〔五、灭障益〕，谓闻如来说此大经，广明依正二果，胜德庄严，是以信乐修行，灭烦恼障，成灭障益。（依正二果者，一依果，谓华藏庄严世界；二正果，谓如来十身也。） 〔六、摄位益〕，谓闻此经显说圆融地位，即一位之中，具摄诸位功德，期心证入，成摄位益。 〔七、起行益〕，谓闻此经广说圆融妙行，即一行顿成诸行，是以起深信解，发意修行，成起行益。 〔八、称性益〕，谓闻说此经称性极谈真实之法，决须解了，依性起修，成称性益。 〔九、转利益〕，谓闻此经说一切众生皆具如来智慧，乃展转与人演说，皆得饶益，成转利益。 〔十、速证益〕，谓总具前诸法门，故广修众德，则能速出生死，顿证菩提，成速证益。（梵语菩提，华言道。）［出华严经疏］ 海以深广为名，以喻如来智海，深广无涯。故经中以大海十相，喻十地菩萨修行，而得入於佛之智海也。 〔一、次第渐深〕，此喻欢喜地菩萨修行，入於智海，渐次而进，而能成就大愿也。 〔二、不受死尸〕，此喻离垢地菩萨修行，入佛智海，获功德清净，离诸垢染也。 〔三、余水入失本名〕，此喻发光地菩萨修行，入佛智海，获平等功德，舍离世间一切假名也。 〔四、普同一味〕，此喻焰慧地菩萨修行，入佛智海，获无差别功德，与佛如来同一体相也。 〔五、无量珍宝〕，此喻难胜地菩萨修行，入佛智海，获广大无量方便，利益众生也。 〔六、无能至底〕，此喻现前地菩萨修行，入佛智海，获甚深功德，利益众生无穷尽也。 〔七、广大无量〕，此喻远行地菩萨修行，入佛智海，获无量功德，以广大觉慧，观察诸法，无有穷尽也。 〔八、大身所居〕，大身即鲲鲸之类；此喻不动地菩萨修无功用行，入佛智海，获住一切功徵（编者注：「徵」疑是「德」），以无量身，现广大庄严也。（无功用行者，谓虽加功用行，以顺性而修，而无功用之相也。） 〔九、潮不过限〕，此喻善慧地菩萨修行，入佛智海，获护世功德，利於世间，随机授法，不差根器也。（护世者，谓救护世间也。） 〔十、普受大雨〕，此喻法云地菩萨修行，入佛智海，获护世功德，能受如来大法云雨而无厌足也。谓出家之人，当以慈悲为本，忍受恶骂之毒，如饮甘露；无令□恨。□之为害，甚於猛火，常当防护，勿令得入也。［出菩萨藏正法经］ 思即心思，议即口议。谓十种法皆不可心思口议也。 〔一、最胜身相不思议〕，谓如来身相，最胜清净，积集无量福智，严具一切胜妙功德，如大圆镜，现众色像，如虚空界，普摄一切，令诸众生，超越分别，离诸疑悔，信解清净，发希有想，故名最胜身相不思议。 〔二、妙好音声不思议〕，谓如来於众会之中，所出音声，随宜说法，皆为调伏一切众生，作诸善利，令其各得解了，咸生爱乐，心意适悦，如师子吼，具足最胜，故名妙好音声不思议。 〔三、最上大智不思议〕，谓如来以最上大智，无碍知见，说一切法，令彼众生信解清净，发希有想，故名最上大智不思议。 〔四、微妙光明不思议〕，谓如来所有光明，广大微妙，遍照十方世界，超出诸天光曜，令一切世界众生，见光明者，信解清净，超越分别，离诸疑悔，身心喜悦，发希有想，故名微妙光明不思议。（十方者，四方四维上下也。） 〔五、圆满戒定不思议〕，谓如来身口意业，悉皆清净，大寂灭定，常自安住，圆成满足，令诸众生发希有想。亦能清净三业，修诸禅定，即得最上波罗蜜多，故名圆满戒定不思议。（三业，即身业、口业、意业也。梵语波罗蜜多，华言到彼岸。） 〔六、广大神足不思议〕，谓如来神通具足，於诸众中最为第一，若目连，若声闻，若菩萨，所有神力，皆无与如来等者，故名广大神足不思议。（目连，梵语具云目犍连，华言采菽氏。佛弟子中之最神通者也。） 〔七、如来智力不思议〕，谓如来具足最胜智慧之力，於天人世间，作狮子吼，转妙法轮，所有一切天人魔梵，悉不能与如来等者；令一切众生，如实了知，超越分别，离诸疑惑，故名如来智力不思议。（魔梵者，魔即魔王，梵即梵天也。） 〔八、无所畏不思议〕，谓如来成无上正觉，具无上胜智，於诸众中，作狮子吼，转妙法轮，得大自在，故名无畏不思议。 〔九、大悲心不思议〕，谓如来不舍一切众生，心常悲愍，无有限量。而诸众生於无住法中，不能了知。如来即运大悲之心，令其悉得觉了，信解清净，生希有想，故名大悲心不思议。 〔十、不共法不思议〕，谓如来具足一切功德智慧，於大众中，作狮子吼，转妙法轮，诸沙门、婆罗门、天人魔梵，悉不能转，令诸众生，超越分别，离诸疑惑，信解清净，发希有想，故名不共法不思议。（梵语沙门，华言勤息。梵语婆罗门，华言净行。）［出华严经］ 佛，梵语具云佛□，华言觉，谓自觉、觉他、觉行圆满也。 〔一、成正觉佛〕，谓佛於菩提树下，降伏诸魔，朗然大悟，证无上果，是名成正觉佛。（梵语菩提，华言道。谓之菩提树者，以佛於此树下成道，而得名也。） 〔二、愿佛〕，谓佛从兜率下生人间，说法度生，酬宿因愿，是名愿佛。（梵语兜率，华言知足。） 〔三、业报佛〕，谓佛修万行清净业因，感相好庄严果报，是名业报佛。 〔四、住持佛〕，谓佛真身及於舍利住持世间，永久不坏，是名住持佛。（梵语舍利，华言骨身。） 〔五、涅盘佛〕，梵语涅盘，华言灭度。谓佛应身，化事既终，示现灭度，是名涅盘佛。（灭度者，谓大患永灭，超度三界也。） 〔六、法界佛〕，谓佛证一真法界无漏之体，有大智慧，放大光明，遍照一切，是名法界佛。（无漏者，谓惑业净尽，不漏落三界生死也。） 〔七、心佛〕，谓佛心体离念，虚彻灵通，本来真觉，寂然独照，是名心佛。 〔八、三昧佛〕，梵语三昧，华言正定。谓佛常住大定，如如不动，了知一切，是名三昧佛。 〔九、本性佛〕，谓佛具大智慧，照了自性，本来是佛，具足恒沙性妙功德，是名本性佛。 〔十、随乐佛〕，谓佛随机乐欲，如意速疾，即为现身说法，令其行业成就，是名随乐佛。［出大集贤护经］ 〔一、摧折我慢〕，我即我见，慢即□慢。谓修行之人，当先摧灭我慢之心，而於佛法僧三宝及一切众生之前，皆起恭敬也。 〔二、知恩念报〕，谓修行之人，当知天地盖载、国王水土、父母养育、师长训诲，皆有恩德，於一切时念念不忘，以报其恩也。 〔三、心无嫉妒〕，谓修行之人，摄化有情，心无偏倚，於他所有名誉财宝，如同己有，不生嫉恶妒忌之心也。 〔四、断除疑惑〕，谓修行之人，当以诸佛正知正见，断除疑惑，而於善恶诸境，皆无障碍也。 〔五、深信不坏〕，谓修行之人，须发深信之心，於佛正法，系念思惟，坚固持守，如金刚不坏也。 〔六、精勤无倦〕，谓修行之人，当精进勤敏，无有倦怠，使得成就道果也。 〔七、常行乞食〕，谓修行之人，当行乞食，折我慢心，益彼福德。设有请者，则依时赴之，不可更赴别请也。 〔八、少欲知足〕，谓修行之人，当离尘寡欲，不可多求财利，而起贪染，常自知足，调伏诸根，以增长善法也。 〔九、乐无生法忍〕，无生法，即不生不灭之理，忍即安忍。修行之人，於不生灭之法，起希乐心，安忍不退，以期必证乎此也。 〔十、常念三昧〕，谓修行之人，应当事彼能证三昧法者，即作佛想。念念於此三昧，精勤修习，无有退失也。［出月灯三昧经］ 谓修菩萨行者，於世间、出世间一切邪正之法，无不闻知，故获此十种利益也。 〔一、知烦恼助〕，谓修菩萨行者，以多闻故，则知自身及诸众生所有一切烦恼之惑，皆能资助业因，而受当来果报；故求出离，而不为所惑也。 〔二、知清净助〕，谓修菩萨行者，以多闻故，悉知一切清净梵行，皆能资助菩提之道，是以精勤修习，以证无上佛果也。 〔三、远离疑惑〕，谓修菩萨行者，以多闻故，则於世间、出世间一切诸法及外道邪魔等论，悉皆明了通达，而无所疑惑也。 〔四、作正直见〕，谓修菩萨行者，以多闻故，则於一切邪正之法，无不明了。若有众生邪见邪论者，为作正直知见，而格其非心也。 〔五、远离非道〕，谓修菩萨行者，以多闻故，则於善恶果报，诸法同缘，无不明了，故杀盗等一切非法之道，皆能远离而不为也。 〔六、安住正路〕，谓修菩萨行者，以多闻故，则於一切邪正诸法，无不明了，故不为非道所惑；而於如来正法，常得安住而不退也。 〔七、开甘露门〕，谓修菩萨行者，以多闻故，则能深入如来之藏，了知无上法味，而复以此普润众生，令其善根增长，是为开甘露门也。 〔八、近佛菩提〕，梵语菩提，华言道。谓修菩萨行者，以多闻故，常勤修习，则知戒定慧行能趣圣果，是以心常在道，精勤无怠，而於佛果菩提为不远也。 〔九、为作光明〕，谓修菩萨行者，以多闻故，知诸众生皆为无明所覆，常受长夜之苦；而能以智慧之灯，作诸光明，令其出离幽暗，而获清升之乐也。（无明者，无所明了也。） 〔十、不畏恶道〕，谓修菩萨行者，以多闻故，晓了万法体本空寂，无苦无乐，是以发广大心，随类化度一切众生，而於险难恶道，悉无所畏也。［出月灯三昧经］ 布施乃破悭贪之前阵，入正道之初门。菩萨能行此者，则获十种利益也。 〔一、降伏悭吝〕，谓修菩萨行者，若能布施，则悭鄙吝惜之心，自然降伏，不复萌动矣。 〔二、舍心相续〕，谓修菩萨行者，行於布施，财虽匮乏，而喜舍之心，无有间断也。 〔三、同其资产〕，谓修菩萨行者，施心无量，观诸众生与己无异，所有财产，平等受用，无有彼此也。 〔四、生豪富家〕，谓修菩萨行者，於一切财物，常行惠施，心无吝惜；则当来果报，必生豪富之家，财宝具足，受用无穷矣。 〔五、生处施心现前〕，谓修菩萨行者，此生既能行於布施，则感后世，随其所生之处，而他人施与之者，皆无悭吝之心矣。 〔六、四众爱乐〕，谓修菩萨行者，既能常怀惠施，无所悭嫉，则四众之心，常生爱乐，而无嫌恨也。（四众者，比丘、比丘尼、优婆塞、优婆夷也。） 〔七、入众不怯〕，谓修菩萨行者，既能布施，而为四众之所爱乐，故入大众之中，自无畏怯之心也。 〔八、胜名流布〕，谓修菩萨行者，能无所求而行布施，则人多称赞，胜妙名闻，流布遐迩也。 〔九、手足柔软〕，谓修菩萨行者，好行布施，济人缺乏，能感手足柔软，相好圆满之报也。 〔十、不离知识〕，谓修菩萨行者，自初发心行施以来，常得亲近诸佛、菩萨、善知识等，获闻法要，未尝远离也。［出月灯三昧经］ 慈即爱念，忍即安忍。谓修菩萨行者，於一切违顺等境，皆能慈忍，故获此十种利益也。 〔一、火不能烧〕，谓修菩萨行者，但为利益众生，常怀慈忍之心，於一切违逆之境，了知身心自性本空，悉无所恼，是以□恚之火，所不能烧也。 〔二、刀不能割〕，谓修菩萨行者，但为利益众生，常怀慈忍之心，於一切横逆之境，了知自身体性空寂，悉无所畏，是以□恚利刀，所不能割也。 〔三、毒不能中〕，谓修菩萨行者，但为利益众生，常怀慈忍之心，人或有所加害，了知身心本空，不以为意，是以贪□毒药，所不能中也。 〔四、水不能漂〕，谓修菩萨行者，但为利益众生，常怀慈忍之心，於一切顺情之境，了知诸法本空，悉无所染，是以贪爱之水，所不能漂也。 〔五、为非人护〕，非人，即鬼神之类。谓修菩萨行者，但为利益众生，常怀慈忍之心，於一切时处，鬼神之类，悉皆护卫也。 〔六、身相庄严〕，谓修菩萨行者，但为利益众生，常怀慈忍之心，爱念於人，是以能感色身相好庄严之报也。 〔七、闭诸恶道〕，谓修菩萨行者，但为利益众生，常怀慈忍之心，成就善法，是以恶道之门，自然闭而不开也。 〔八、随乐梵天〕，梵天，即色界初禅天也。谓修菩萨行者，慈忍具足，梵行无亏，故报尽命终，随其意乐，而得生於梵天也。 〔九、昼夜常安〕，谓修菩萨行者，常行慈忍之心，利益有情，而不恼害，故得身心寂静，昼夜常安也。 〔十、不离喜乐〕，谓修菩萨行者，常怀慈忍之心，利益众生，令其各获安隐，是以自之身心，亦不离於喜乐也。［出月灯三昧经］ 持戒是菩提之根本，入道之要门，菩萨能坚守护持，则获此十种利益也。（梵语菩提，华言道。菩萨，梵语具云菩提萨□，华言觉有情。） 〔一、满足智愿〕，谓修菩萨行者，能持禁戒，则身心清净，慧性明了，一切智行，一切誓愿，无不满足也。 〔二、如佛所学〕，谓佛初修道时，以戒为本，而得证果。菩萨修行，若能坚持净戒，是亦如佛之所学也。 〔三、智者不毁〕，谓修菩萨行者，戒行清净，身口无过。凡有智之人，喜乐赞叹，而不毁訾也。 〔四、不退誓愿〕，谓修菩萨行者，坚持净戒，求证菩提，誓愿弘深，勇猛精进，而不退转也。 〔五、安住正行〕，谓修菩萨行者，坚持戒律，则身口意业悉皆清净，而於正行安住而不舍也。 〔六、弃舍生死〕，谓修菩萨行者，受持净戒，则无杀盗淫妄等业，而能出离生死，永脱轮回之苦也。 〔七、慕乐涅盘〕，梵语涅盘，华言灭度。谓修菩萨行者，坚持戒律，绝诸妄想，故能厌恶生死之苦，而欣慕涅盘之乐也。 〔八、得无缠心〕，谓修菩萨行者，戒德圆明，心体光洁，一切烦恼业缘，悉皆解脱而无缠缚之患也。 〔九、得胜三昧〕，梵语三昧，华言正定。谓修菩萨行者，持戒清净，心不散乱，则得三昧成就，定性现前，而超诸有漏也。 〔十、不乏信财〕，谓修菩萨行者，持守戒律，於诸佛法，具正信心，则能出生一切功德法财，而不匮乏也。［出月灯三昧经］ 谓修菩萨行者，善能修习禅定，则万缘俱息，定性现前，故获此十种利益也。 〔一、安住仪式〕，谓菩萨习诸禅定，必须整肃威仪，一遵法式，行之既久，则诸根寂静，正定现前，自然安住，无所勉强，是为安住仪式。 〔二、行慈境界〕，谓菩萨习诸禅定，常存慈爱之心，而无伤杀之念。於诸众生，悉令安隐，是为行慈境界。 〔三、无烦恼〕，谓菩萨习诸禅定，诸根寂静，则贪□痴等一切烦恼，自然不生，是为无烦恼。 〔四、守护诸根〕，谓菩萨习诸禅定，常当防卫眼等诸根，不为色等诸尘所动，是为守护诸根。 〔五、无食喜乐〕，谓菩萨习诸禅定，既得禅悦之味，以资道体；虽无饮食之奉，而自然欣豫，是为无食喜乐。 〔六、远离爱欲〕，谓菩萨修习禅定，寂默一心，不令散乱，则一切爱欲之境，悉无染著，是为远离爱欲。 〔七、修禅不空〕，谓菩萨习诸禅定，而获诸禅功德，虽证真空之理，而不堕於断灭之空，是为修禅不空。 〔八、解脱魔□〕，谓菩萨习诸禅定，则能远离生死，一切魔网悉皆不能缠缚，是为解脱魔□。 〔九、安住佛境〕，谓菩萨习诸禅定，开发无量智慧，通达甚深法义，於佛知见，自然明了，心心寂灭，住持不动，是为安住佛境。 〔十、解脱成熟〕，谓菩萨习诸禅定，一切业惑，不能挠乱，行之既久，则无碍解脱，自然圆就，是为解脱成熟。［出月灯三昧经］ 谓修菩萨行者，於诸梵行，念念进修，精勤无怠，故有十种利益也。（梵行，即净行也。） 〔一、他不折伏〕，谓菩萨慧解精勤，行业成就，则不为一切邪论妄计之所折伏也。 〔二、得佛所摄〕，谓菩萨於诸梵行，精进无怠，则为诸佛之所摄受而不舍也。 〔三、为非人护〕，非人，即鬼神之类。谓菩萨於诸梵行，精进无怠，於一切时处，鬼神之类，悉加卫护也。 〔四、闻法不忘〕，谓菩萨於诸梵行，精进无怠，则於所闻之法，常能忆持，而不忘失也。 〔五、未闻能闻〕，谓菩萨於诸梵行，勇猛精进，乐法之心，无有厌足；则昔所未闻，今皆得闻也。 〔六、增长辩才〕，谓菩萨於诸梵行，精进无怠，则法义皆通，辩才增长，随问随答，皆无疑碍也。 〔七、得三昧性〕，梵语三昧，华言正定。谓菩萨於诸梵行，精进无怠，则身心寂静，定性现前，不为世相之所变迁也。 〔八、少病少恼〕，谓菩萨於诸梵行，精进无怠，虽昼夜不息，而善能调适身心，是以常得轻安，少病少恼也。 〔九、得食能消〕，谓菩萨於诸梵行，精进无怠，而於饮食，不节不恣，是以食已即消，而无停滞之患也。 〔十、如优钵罗华〕，梵语优钵罗，华言青莲华。以其出於淤泥而无染污，世人见之，即生希有之想。谓菩萨於诸梵行，精进无怠，虽处生死，不为烦恼之所染著，犹如此华，见者亦生希有之心也。［出月灯三昧经］ 梵语般若，华言智慧。谓菩萨由此智慧，通达无碍，故获十种利益也。 〔一、一切舍，不取施想〕，谓菩萨修行般若，照了万法俱寂，是故虽行布施，而无能施之想，不著所施之物，不见受施之人，是为一切舍，不取施想。 〔二、持戒不缺，而不依戒〕，谓菩萨修行般若，虽坚持净戒，无所毁缺；然以空慧照之，则不见有能持、能犯之相，是为持戒不缺，而不依戒。 〔三、住於忍力，而不住众生想〕，谓菩萨修行般若，安住忍力，度诸众生；然以空慧照之，而终不起众生得度之想，是为住於忍力，而不住众生想。 〔四、行於精进，而离身心〕，谓菩萨修行般若，於诸梵行，虽勇猛精进；然以空慧照之，而不见有身心精进之相，是为行於精进，而离身心。 〔五、修禅而无所住〕，谓菩萨修行般若，虽在禅定，然以空慧照之，而於一切诸禅功德，不生味著，是为修禅而无所住。 〔六、魔不能扰〕，谓菩萨修行般若，能以空慧照了诸法，本性空寂；复知魔、佛，体元不异，魔虽发现，即无所怖，是为魔不能扰。 〔七、於他言论，其心不动〕，谓菩萨修行般若，於世间、出世间一切诸法，无不通达明了；故於他人言论，悉能辩其邪正是非，不为所惑，是为於他言论，其心不动。 〔八、达生死海底〕，谓菩萨修行般若，照了诸法，洞彻生死渊源，不为轮转所溺，是为达生死海底。 〔九、起增上悲〕，谓菩萨修行般若，虽观一切性空，常以广大悲愍之心，誓拔一切众生之苦，令得解脱，是为起增上悲。 〔十、不乐二乘道〕，谓菩萨修行般若，而能了知声闻、缘觉小乘之法，沉滞空寂，未为究竟，而不欣乐；唯求大乘无上之道，而得解脱，是为不乐二乘道。［出华严经］ 〔一、成等正觉化不失时〕，谓如来出现世间，成佛道已，随机应感，适彼时缘，而起化导，是为成等正觉化不失时。 〔二、成熟有缘化不失时〕，谓如来了知众生善根成熟，随时化度，咸令解脱，是为成熟有缘化不失时。 〔三、授菩萨记化不失时〕，谓如来能知菩萨久修梵行，功业成就者，即与授菩提之记，是为授菩萨记化不失时。（梵语菩提，华言道。） 〔四、示现神力化不失时〕，谓如来随其众生所宜，示现威神之力，令生信乐，而得开解，是为示现神力化不失时。 〔五、示现佛身化不失时〕，谓如来随顺众生所宜，而现相好之身，令其咸获利益，是为示现佛身化不失时。 〔六、住於大舍化不失时〕，谓如来修无著行，具大舍心，随顺时缘，化利一切众生，而不见有能化、所化之想，是为住於大舍化不失时。 〔七、入诸聚落化不失时〕，谓如来以大悲心，随顺时缘，摄化一切众生，遍入城邑聚落，普作饶益，是为入诸聚落化不失时。 〔八、摄诸净信化不失时〕，谓如来具无碍智，能知众生清净信心，随顺时缘，而摄化之，是为摄诸净信化不失时。 〔九、调恶众生化不失时〕，谓如来以大威神之力，调伏暴恶众生，令其舍恶迁善，不失时宜，是为调恶众生化不失时。 〔十、现佛神通化不失时〕，谓如来以不思议力，示现神通，於一念中，饶益一切众生，不失时宜，是为现佛神通化不失时。［出华严经随疏演义钞］ 十种发心者，谓诸众生，迷妄失真，念念起心，贪著诸境，业报不同，苦乐有异，皆因发心不纯也。 〔一、发地狱心〕，谓众生念念起贪□之心，日增月甚，造上品十恶，行火涂道，是名发地狱心。（上品者，谓人作恶，於欲作、正作，作已，三时之中，俱不能悔也。十恶者，一杀生、二偷盗、三邪淫、四妄语、五两舌、六恶口、七绮语、八贪欲、九□恚、十邪见也。火涂道者，即地狱道也，谓地狱中受火床□炭等苦也。） 〔二、发畜生心〕，谓众生念念起心，欲多眷属，如海吞流，愚痴贪著；起中品十恶，行血涂道，是名发畜生心。（中品者，谓作恶已后，起少悔心也。血涂道者，即畜生道也，谓畜生常被互相吞啖之苦也。） 〔三、发饿鬼心〕，谓众生念念欲得名闻，四远八方称扬，内无实德，虚比圣贤，唯行谄诳，起下品十恶，行刀涂道，是名发饿鬼心。（下品者，谓作恶之时，即能悔也。刀涂道者，即饿鬼道也，谓饿鬼中常受刀杖逼迫之苦也。） 〔四、发下品十善心〕，下品者，於作善之时，即生悔心也。十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。谓众生念念欲胜於人，轻他重己，而外扬仁义，行修罗道，是名发下品十善心。（梵语阿修罗，华言非天，谓行非天也。） 〔五、发中品十善心〕，中品者，於作善已后，起少悔心也。谓众生念念忻乐世间，修行五戒，行人之道，是名发中品十善心。（五戒者，不杀生、不偷盗、不邪淫、不妄语、不饮酒也。） 〔六、发上品十善心〕，上品者，於十善，欲作、正作、作已，三时之中，心俱不悔也。谓众生念念知三恶道苦，及知人间苦乐相间，唯天上纯受诸乐，而求生彼故，闭摄内根，不著外尘，修行天道，是名发上品十善心。（三恶道者，饿鬼道、畜生道、地狱道也。内根者，即意根也。） 〔七、发欲界主心〕，欲界主者，即欲界他化自在天主也。谓众生若念念张大威势，夺他所化，以自娱乐，而行魔罗道，是名发欲界主心。（梵语魔罗，华言能夺命。谓能夺人智慧之命。称大魔者，即此天也。） 〔八、发世智心〕，谓众生念念欲得利智辩聪，高才明哲，鉴达古今，不信出世教法，而行尼犍道，是名发世智心。（梵语尼犍，华言离系，即外道也。） 〔九、发梵心〕，谓众生念念厌下欲界尘境，忻上梵天胜妙之乐，而行色、无色之道，是名发梵心。（色、无色者，谓色界、无色界也。） 〔十、发无漏心〕，无漏者，不漏落生死也。谓众生念念厌离世间生死之苦，断除贪□痴之妄惑，常修无漏之因，而行二乘之道，是名发无漏心。（二乘者，声闻乘、缘觉乘也。）［出宝雨经］ 菩萨因修善法，得无上正真之道，为天人师，令一切邪魔外道，见者无不调伏，如师子王，有大威力，而能慑伏诸兽，所向无不自在，故以为喻也。 〔一、得不惊怖〕，谓菩萨以勇猛精进，得最上乘，於诸法中无与等者；故能游戏生死，不惊不怖，得大自在，如师子王，於百兽中，莫能与等，游行之处，无所惊怖也。 〔二、得无怯惧〕，谓菩萨具大智辩才，於一切诤论之时，无少怯惧，亦不矜胜；如师子王，闻彼野干诸恶兽声，终无怯惧也。（野干似狐而小，形色青黄，群行，夜鸣如狼声。） 〔三、心无退屈〕，谓菩萨具大智辩才，勇猛精进之心，如金刚山，不可迁动。设於众中有所诤论，其心勇猛，终无退屈。如师子王，虽令近人，终无退避也。 〔四、如师子吼〕，谓菩萨为诸有情说大乘法，能令一切外道天魔，惊怖解散，如师子王，哮吼之时，能令恶兽野干之属，悉皆惊骇，驰走而去也。 〔五、得无所畏〕，谓菩萨具平等智，得大自在，於诸有情界中，威仪寂静，得无所畏。如师子王，游行诸处，独行绝侣，心无所畏也。 〔六、游行园林〕，谓菩萨自性寂静，智慧融通，常能游戏无碍善法之林。如师子王，自性无畏，能现威势，游诸园林也。 〔七、依止岩窟〕，谓菩萨以禅定智慧，而为岩窟行住坐卧，依止其中。如师子王，常於高岩邃窟之中，而为依止也。 〔八、得无所取〕，谓菩萨以勇猛精进之心，舍弃一切烦恼，永无所取。如师子王，弃舍所有藏积，悉无所取也。 〔九、能破诸魔〕，谓菩萨成等正觉，坐於菩提道场，独一无二，而能摧破诸魔军众。如师子王勇猛势力，而能慑伏诸恶兽也。 〔十、守护法苗〕，谓菩萨於诸示现之处，一切有情，所种善法之苗，悉为守护，不令邪魔外道之所损坏。如师子王，所游行处，一切恶兽无能亲近於彼，而坏人之禾苗也。［出宝雨经］ 菩萨出世，能以智慧方便，令诸有情，改恶迁善，舍迷就悟；如日出现世间，照临万物，一切幽暗之处，悉皆明朗，故取为喻。（菩萨，梵语具云菩提萨□，华言觉有情。） 〔一、破无明暗〕，菩萨出现於世，以智慧之光，破除一切有情无明黑暗，如日行空，威光□（昌善切）赫，能令世间一切幽暗之处，悉得明朗也。 〔二、能觉悟有情〕，菩萨出现於世，以智慧方便，开导有情，咸使觉悟；如日行空，融和明丽，能令一切池沼莲华，悉得开敷也。 〔三、光耀十方〕，菩萨出现於世，以智慧光明，普照十方世界，一切有情，咸获利益；如日行空，光耀十方，一切万物，无不蒙照也。 〔四、出现善法〕，菩萨出现於世，以智慧力，开示善法，化导有情，咸登正觉；如日行空，以大光明，普照一切飞潜蠢动，咸遂其生也。 〔五、诸漏灭尽〕，漏即漏落，谓漏落生死也。菩萨以智慧力，所有一切烦恼，悉皆灭尽，则能永断生死诸漏；如日没时，光明隐灭，则群动皆息也。 〔六、能作光明〕，菩萨出现於世，放智慧光明，说种种法，破除一切有情愚痴暗障；如日行空，放大光明，破除幽暗，照临万象也。 〔七、映蔽外道〕，映，明相、照也；蔽，障也、盖也。菩萨出现於世，凡所说法，莫不为令有情舍邪归正，则能映蔽外道诸邪异论；如日行空，赫然照临，萤爝之光自然不现也。 〔八、能示高下〕，菩萨出现於世，於诸有情，若善若恶，无不摄受，令其瞻觐，示以正法；如日行空，照临万物，若高若下，悉能显示也。 〔九、发起善业〕，菩萨出现於世，方便开示，能令一切有情，发起善心，修行善业；如日出时，能令世人各营生业也。 〔十、善人爱乐〕，菩萨出现於世，一切聪慧之人，知有利益，心生爱乐，念念皈依；其无智愚人及诸邪魔外道，未免憎嫉；如日行空，内外明朗，凡诸善人，无不忻爱；至若盗贼等辈，为恶之人，未免憎嫉也。［出除盖障菩萨所问经］ 菩萨尘缘净尽，体性圆明，慧光普照，有情归仰，咸令发菩提心，成就种智；如月天子，离诸翳染，圆明朗彻，光照一切，功德无边，故取以为喻焉。（菩萨，梵语具云菩提萨□，华言觉有情。梵语菩提，华言道。） 〔一、皆生欢喜〕，菩萨初出世时，令诸有情，悉得远离烦恼，而生喜乐；如月初出，见者皆得清凉，心生悦乐也。 〔二、众所乐见〕，菩萨初出世时，诸根清净，种子洁白，於诸威仪，无不具足，令诸有情，目睹心乐；如月初出，皎洁圆明，见者无不爱乐也。 〔三、善法增长〕，菩萨从初发心，於一切善法，精进勤修，渐渐增长，乃至坐於道场，一切胜相，皆悉圆满，即智德成就也；如白分月，其光明增，至十五日，盛满圆具矣。（从初一日至十五日，名白分月。） 〔四、恶法损减〕，菩萨具出世智时，一切恶法，日减日损，乃至坐於道场，净尽一切，无复遗余，即断德成就也；如黑分月，其光明日减日损，至於晦日，一切不现也。（从十六日至三十日，名黑分月。） 〔五、咸皆称赞〕，菩萨初出世时，一切天人阿修罗等，咸悉称赞；如月初出时，世间一切大小人民，咸悉瞻仰，无不赞美也。（梵语阿修罗，华言无端正，又云非天。） 〔六、体相清净〕，菩萨修远离行，体相无染，清净化生，非假父母遗体不净所生；如月天子，胜业感果，体相清净，洁白无染也。 〔七、乘最上乘〕，最上即无上，乘犹车乘，有运载之义。是大乘菩萨所乘，名最上也。菩萨得最上乘，广为一切有情，转大法轮，使其开悟，超出三界；如月天子，乘清净轮，照四天下，令诸见者，离暗得明也。（三界者，欲界、色界、无色界也。四天下即四洲，东弗于逮、南阎浮提、西瞿耶尼、北郁单越也。） 〔八、常自庄严〕，菩萨所修胜妙功德，常自庄严，不假外饰；如月天子，本相清净，常自庄严，不待澡沐而光洁也。 〔九、游戏法乐〕，法乐者，以法而自喜乐也。菩萨常所游戏胜妙法乐，不染世间诸欲境界；如月天子，常受天乐，而离夫翳染也。 〔十、具大神通〕，菩萨神通自在，威德无量，普令有情，离诸垢暗；如月天子，清净圆明，具大神通，有大威德，遍四天下，物无不照也。［出除盖障菩萨所问经］ 夫水之为德，本体清净，澄湛凝寂，尤能滋长万物，涤除众垢；炎热遇之而清凉，枯渴饮之而沃润。今取以为喻者，菩萨业惑清净，身心寂静，能以法水普济群生，令其善芽增长，罪垢荡除，离生死之热恼，息贪爱之枯渴，成就菩提，超登觉岸也。 〔一、流润赴下〕，菩萨常行平等之慈，柔和善顺，能以清净法水，调熟众生，溥得沾溉，令其一切善根，悉皆增长。譬如大水遍行地中，流润於下，一切萌蘖，无不滋长也。 〔二、植善法种〕，植，种也。菩萨广植一切菩提种子，常以定水灌溉，令得增长，而成妙果。譬如大地，种植一切药树谷果，由水滋溉增长，然后繁茂而结实也。 〔三、信乐欢喜〕，菩萨自性信顺三宝，乐求出世间法，心清净故，即生欢喜，复能令他一切有情，亦皆信乐，而生欢喜；譬如大水，自性流润，复能润物也。（三宝者，佛宝、法宝、僧宝也。） 〔四、坏烦恼根〕，菩萨以禅定之水，浸渍一切有情烦恼根种，悉令败坏，无复续生；譬如大水，浸渍大地，而草木诸根，悉皆坏烂也。 〔五、自体无杂清净〕，菩萨为离贪□痴等杂染之法，守护诸根，悉令清净；譬如大水，其源不杂，而本清净也。 〔六、息烦恼热〕，菩萨以清凉法水，悉除一切有情烦恼炎热逼迫之苦，譬如夏月，地极炎蒸，人亦烦热，得水除解，悉皆清凉也。 〔七、止欲渴爱〕，欲即五欲，渴爱者，於诸尘境而生爱著，如渴而思饮浆水也。菩萨因一切有情渴爱所逼，即为开示，令於欲尘之境，不生爱著，譬犹清凉之水，能除一切焦渴之苦也。（五欲者，色欲、声欲、香欲、味欲、触欲也。） 〔八、深广无涯〕，菩萨由修一切善法，胜智积集，深广无涯，诸魔外道，不能测其边际；譬如大水，众流合会，既深且广，孰能知其涯□哉。 〔九、高下充满〕，菩萨以大悲心，於一切有情，随其根器高下，方便开示，悉使获益，充溢满足，而无损恼；譬如大水，流注一切地方，随其高下，悉能充足，而无所损害也。 〔十、息诸尘坌〕（房吻切，又步寸切），坌，尘□也。（□，乌孔切，尘起貌）。菩萨以定慧之水，普润一切有情，令其去□恶之习，而发柔软之心，永息烦恼之尘，同入清净之境；譬如大水流润，一切尘坌□恶地方，悉使润泽，而复清净也。［出除盖障菩萨所问经］ 大海浩瀚无边，须凭人导引，乃能顺济。然诸商众，自非一心敬信其言，随所指示，则何以获安隐而致利益哉？菩萨於生死大海，作大导师，令诸有情，皆得远离险难恶趣，证入真空涅盘，故以海导师为喻。（梵语涅盘，华言灭度。） 〔一、得他信许〕，菩萨於一切善法悉能了悟，精进勤修，为诸佛、缘觉、声闻及诸弟子信顺许可；如海导师，乃得国王宰辅，及一切人民悉皆信许。 〔二、为他所敬〕，菩萨以道行具足，乃得一切声闻、缘觉及诸天、人、龙、鬼、夜叉、干闼婆等，恭敬供养；如海导师，得国王宰辅一切人民恭敬供养。（梵语夜叉，华言勇健。梵语干闼婆，华言香阴。） 〔三、善作指引〕，菩萨能於生死险难之中，为诸有情，方便指示引导，令出一切烦恼恶道，悉获安隐；如海导师，能於险难之中，为作指引，令其安隐。 〔四、为他依止〕，菩萨善巧方便，能为天人及诸外道而作依止，令其得出生死大海，险难恶道；如海导师，为诸商众、孤露困苦之人而作依止，令於险难之中，有所恃赖也。 〔五、能为济命〕，菩萨能为耽著生死诸有情类，设以方便，令其发起菩提之心，续延智慧之命；如海导师，能为世间人众，凡有所须，皆悉供给，以济其命也。（梵语菩提，华言道。） 〔六、善备资粮〕，菩萨善备福智诸行资粮，欲摄受广多有情，发菩提心，积集善行，出离生死恶道，悉到一切智城；如海导师，善备资粮，令诸商众，出离险恶道路，到彼城邑，得安隐也。 〔七、富有财宝〕，菩萨欲止一切智城，故广集诸佛无上最胜法宝之行，令诸有情，随愿咸获得大饶富；如海导师，随所止处，富有财宝资生缘具等物，凡所匮乏，悉能周赡也。 〔八、希取无足〕，菩萨於圣法财，广能积集，希求进取，心不自足；如海导师，於一切财宝，常生希取之心，而未尝自满足也。 〔九、为作先导〕，菩萨於一切功德之法，善自增益，而能以诚实语，导引一切有情，出离生死苦海，而登涅盘彼岸；如海导师，谙通水陆之路，能以软爱之语，摄受诸商人众，复能为之先导，凡所指示之处，无不获其利也。 〔十、善到一切智城〕，菩萨於一切法，无所不知，名到一切智城；智能破惑显理，城能防恶御敌，故菩萨积集无量功德，具足殊胜力能，故得到一切智城；如海导师，具足力能，故得到彼城邑也。［出除盖障菩萨所问经］ 锻炼陶熔，必假其力，起灭变化，莫测其由；至若尽群有而归一空，破诸暗而昭万象，是皆火之德也。菩萨修行，以智慧火，了妄即真，锻凡成圣，破有著而归空，照昏迷而为朗，故以火喻焉。 〔一、烧烦恼薪〕，智慧如火，烦恼如薪。菩萨以智慧观察，灭除贪□痴等烦恼，净尽无余；譬如大火，能烧大地草木诸类，净尽无余也。 〔二、成熟佛法〕，菩萨修行，以智慧观察，成熟一切佛法，既已成熟，历劫不坏；譬如火性之热，能使依地所生一切种子及诸药等，悉能成熟也。（劫，梵语具云劫波，华言分别时节。） 〔三、干烦恼淤泥〕，若心著烦恼，性则昏昧而不明，犹身染淤泥，体则污秽而不洁，故名烦恼淤泥。菩萨修行，能以智慧观察，断除烦恼之垢，复本明净之性；譬如大火，能干一切湿物及淤泥也。 〔四、如大火聚〕，谓诸有情，为烦恼所苦，有若寒病所逼。菩萨以智慧力，种种开示，令其离苦得乐；如大火聚，人若向之，即得脱於寒逼之苦，而获温暖之乐也。 〔五、作光明照〕，菩萨修行，以智慧光明普照，令一切有情，於其昏暗未觉悟者，咸使觉悟；譬如有人於雪山顶，然大火聚，光明遍照，则无幽而不烛也。 〔六、能使惊怖〕，菩萨有大智威德，光明□赫，能令天魔外道，悉生惊怖，离彼地方，退伏远去；譬如大火，所有一切恶兽，皆生惊怖，离己窟穴，四散驰去也。 〔七、能作安慰〕，谓诸有情，昏迷不觉，沉沦诸趣，受苦无穷。菩萨乃能说法，种种安慰，令离烦恼之稠林，趣菩提之正路；譬犹远道之人，夜行旷野，迷失方所，心生恐怖；若见火聚，即诣其所，心得安慰也。（梵语菩提，华言道。） 〔八、利与众共〕，菩萨随得利养受用资具，悉能与众共之，若贵若贱，等无有异；譬如大火光明，普照一切，无分彼此也。 〔九、人所供养〕，菩萨慈悲无量，化导亦广，一切世间天、人、阿修罗等，皆悉奉事供养，如诸佛想；譬如世间之火，诸婆罗门、刹帝利、民庶等，皆悉奉事也。（梵语婆罗门，华言净行。梵语刹帝利，华言田主。） 〔十、人不轻慢〕，谓菩萨於大乘中，虽初发心，能令世间天、人、阿修罗等，不敢轻慢，盖天、人等，知彼菩萨，不久当得无上佛果；譬如小火，人不敢轻，所谓星火虽微，亦能燎原，其可忽哉。［出除盖障菩萨所问经］ 〔一、离诸染污〕，菩萨修行，能以智慧观察诸境，於一切法不生贪爱，虽处五浊生死流中，而不为生死过失所染；譬如莲华，出於水中，而不为淤泥所染也。（五浊者，劫浊、众生浊、烦恼浊、见浊、命浊也。） 〔二、不与恶俱〕，菩萨修行，唯欲灭一切恶，生一切善，於身口意守护清净，不与纤毫之恶共俱；譬如莲华，虽微滴之水，而不停留也。 〔三、戒香充满〕，菩萨修行，於诸戒律，坚持无犯，以戒能灭身口之恶，犹香能除粪秽之气。故经云：戒香芬馥，广布充满，譬如莲华开敷，妙香广布，遐迩皆闻也。 〔四、本体清净〕，菩萨因持戒故，身心清净，虽处五浊之中，而能无染无著；譬如莲华，生时虽处淤泥浊水之中，自然洁净，而无所染也。 〔五、面相熙怡〕，熙，和乐貌；怡，喜悦也。菩萨心常禅悦，则面无颦蹙，诸相圆满，见者悉皆欢喜；譬如莲华开时，令诸见者，心意快然而生喜悦也。 〔六、柔软不涩〕，柔软则随顺，不涩则无滞。谓菩萨修慈善之行，复於诸法无所滞碍，充於内则形於外，故体常清净，柔软细妙，而不□涩；譬如莲华，体性柔软，而复润泽也。 〔七、见者皆吉〕，菩萨善行成就，形相美妙，凡所见者，咸获吉祥；譬如莲华，芬馥美妙，人或眼见，及梦见者，皆吉祥也。 〔八、开敷具足〕，菩萨修行功成，智慧福德庄严具足；譬如莲华开敷，而其华果具足也。 〔九、成熟清净〕，菩萨修因既圆，妙果成熟，而慧光发现，能使一切有情见闻之者，咸得六根清净；譬如莲华成熟，若眼睹其色，鼻闻其香，则诸根亦得清净也。（六根者，眼根、耳根、鼻根、舌根、身根、意根也。） 〔十、生已有想〕，菩萨初生之时，诸天人等，咸乐护持，以其必能修习善行，证菩提果；譬如莲华初生之时，虽未见花，凡诸人众，咸生已有莲华之想也。（梵语菩提，华言道。）［出瑜伽师地论］ 〔一、随说因〕，谓於欲界、色界、无色界一切惑业系缚之法，及不系缚之法，随所见闻觉知，起诸言说，是名随说因。（不系缚法者，即出世之道法也。） 〔二、观待因〕，待即对待之义，谓诸有情，欲求三界有系缚之乐，及出世间不系缚之乐，於彼诸缘，或为求得，或为受用，观彼对此，是名观待因。 〔三、牵引因〕，谓由净不净业，熏习三界善恶诸行，於可爱不可爱趣中，牵引可爱不可爱之自体，是名牵引因。（趣即六趣。言可爱不可爱者，谓於六趣之中，天、人二趣可爱，修罗、饿鬼、畜生、地狱四趣不可爱也。自体即行业之自体也。） 〔四、生起因〕，谓三界可爱不可爱一切惑业系缚之法，各从自种而生。爱即能润，种即所润。由此所润，先所牵引可爱不可爱之自体，遂得生起，是名生起因。 〔五、摄受因〕，谓三界惑业系缚之法及不系缚之法，悉依真实之见之所摄受，是名摄受因。 〔六、引发因〕，谓欲界系缚善法，能引欲界系缚诸胜善法也。又能引色界、无色界系缚及不系缚善法，乃至无色界系缚善法，能引无色界诸胜善法及不系缚善法等，是名引发因。 〔七、定异因〕，谓三界系缚诸法及不系缚法，自性功能有差别故，是名定异因。 〔八、同事因〕，谓由自性功能和合而生三界系缚之法及不系缚法，亦得成办和合，是名同事因。 〔九、相违因〕，谓三界系缚之法及不系缚法，将得生时，若障碍现前，便不得生，是名相违因。 〔十、不相违因〕，谓三界系缚之法及不系缚法，将得生时，若无障碍现前，即便得生，是名不相违因。［出宝雨经］ 梵语三昧，华言正定。盖地之为德，博厚平静，物无不载，生育滋长，不自为功；包含摄受，周遍无量，於净於秽，了无憎爱。菩萨修行，得其三昧，有似於地，故名得地三昧。 〔一、广大无边〕，谓菩萨功德智慧，不可思议，庄严愿行，无量无边，譬如大地周遍十方，无有界限也。 〔二、存济众生〕，谓菩萨以广大慈悲之心，遍行六度，於法界一切有情，悉能存济，得所依止；凡有所需，若法若财，悉如其意，随时随处，无有限碍。如地广大，了无边际，一切众生，皆能容受；随其种性，各得依止，而能生长也。（六度者，一布施、二持戒、三忍辱、四精进、五禅定、六智慧也。） 〔三、恩不望报〕，谓菩萨以慈悲愍爱之心，利益一切有情。未了悟者令得了悟，未解脱者令得解脱。恩德普被，而心不希报。譬如大地，生育万物，而亦无所望报也。 〔四、普能容受〕，谓菩萨於诸佛所说之法，虽无量无边，不可思议，悉能一心受持，无有遗失。譬如大地，天降洪雨，无量无边，悉能容受也。 〔五、众生依止〕，谓菩萨能为一切有情作归依处。凡所修习一切善法，乃至得入涅盘，皆以菩萨为之依止。譬如大地，能为一切万物之所依止也。（梵语涅盘，华言灭度。） 〔六、能生善种〕，谓菩萨以方便力，能令一切有情所有善根种子，皆因法雨而生。譬如大地，世间所有一切种子，皆依於地而得生也。 〔七、如大宝器〕，谓菩萨以方便力，能令一切有情，修习一切功德善法之宝，随其根器，皆因菩萨而得成就。譬如大地，能为众宝之器也。 〔八、能出众药〕，谓菩萨善巧说法，能除一切有情烦恼等病。譬如大地，出生一切众妙之药，可以疗治一切病也。 〔九、不可倾动〕，谓菩萨以禅定之力，安忍逆顺二境，不生□爱，而於一切内外诸缘，莫能扰动。譬如大地，万古宁静，不因他缘倾覆摇动也。 〔十、不惊不畏〕，谓菩萨以定慧之力，心恒寂静，安住正理，或遇邪魔外道，用彼种种妖邪之术，故相侵挠，乃至欲行伤害。菩萨晏然，无少惊畏；譬如大地，虽遇烈风雷电，崖倾海沸，而地自若也。［出大宝积经］ 弥勒菩萨白佛言：如佛所说，阿弥陀佛极乐世界功德利益，若有众生，发十种心，随一一心，专念彼佛，是人命终，当得往生也。（梵语弥勒，华言慈氏。梵语阿弥陀，华言无量寿。） 〔一、无损害心〕，念佛之人，於诸众生，常起大慈之心，不加损害，令得快乐，是名无损害心。 〔二、无逼恼心〕，念佛之人，身心安静，於诸众生，常起大悲之心，深加愍伤，令得脱苦，是名无逼恼心。 〔三、乐守护心〕，念佛之人，於佛所说正法，当须不惜身命，守护爱惜，是名乐守护心。 〔四、无执著心〕，念佛之人，常以智慧观察於一切法，不生执著，是名无执著心。 〔五、起净意心〕，念佛之人，能离世间杂染之法，复於利养等事，常生知足之心，是名起净意心。 〔六、无忘失心〕，念佛之人，求生净土，成佛种智，於一切时，念念不舍，是名无忘失心。 〔七、无下劣心〕，念佛之人，常行平等之心，於诸众生，尊重恭敬，不生轻慢，是名无下劣心。 〔八、生决定心〕，念佛之人，不著世间言论，於无上菩提之道，深生正信，毕竟不惑，是名生决定心。（梵语菩提，华言道。） 〔九、无杂染心〕，念佛之人，修习功行，种诸善根，心常远离一切杂染烦恼，是名无杂染心。 〔十、起随念心〕，念佛之人，虽观如来相好，而不生爱著之心；於无念中，常念彼佛，是名起随念心。［出华严指掌］ 忍，即安忍，亦忍可也。谓菩萨既断无明之惑，证无生理，了达诸法本来寂灭，是故见色闻声，如幻如化，不起妄念而分别也。然此忍体虽一，而随事立名则有十种也。 〔一、音声忍〕，音声忍者，谓闻佛深教，即能晓了，忍可而不惊怖也。 〔二、顺忍〕，顺忍者，谓於理於事，悉能随顺，谛审忍可，而无违逆也。 〔三、无生忍〕，无生忍者，谓了达诸法本来无生，亦无有灭，谛审忍可，而妄念不起也。 〔四、如幻忍〕，如幻忍者，谓了达诸法皆从因缘和合而生，犹如幻化，性本空寂，谛审忍可，而无执著也。 〔五、如焰忍〕，如焰忍者，谓了知一切境界悉如阳焰，无有真实，谛审忍可，而不执著也。 〔六、如梦忍〕，如梦忍者，谓了诸妄心，皆如梦境，无有真实，谛审忍可，而不执著也。 〔七、如响忍〕，如响忍者，谓世间一切语言音声，皆由因缘和合而成，犹如谷响，无有真实，谛审忍可，而不执著也。 〔八、如影忍〕，如影忍者，谓了达色身，由五蕴积聚而成，本无实体，谛审忍可，而不执著也。（五蕴者，色蕴、受蕴、想蕴、行蕴、识蕴也。） 〔九、如化忍〕，如化忍者，谓世间诸法，无而忽有，有即还无，体非真实，谛审忍可，而不执著也。 〔十、如空忍〕，如空忍者，谓了达世间、出世间种种诸法，悉如虚空，无有色相，谛审忍可，而不执著也。［出除盖障菩萨所问经］ 念即能念之智，身即所念之处，智即能观之观，处即所观之境。菩萨於十种法，常自观察，是为十种念处也。 〔一、身念处〕，身以积聚为义，谓积聚诸根而成身也。菩萨观察所有身中，从我所起，诸不善法，皆悉远离；又当从顶至踵，遍观其身，而悉无我。是身不净，臭秽可恶。作是观时，身中所起贪爱诸欲，及计我想等执，悉不可得，则能成就一切善法，远离一切恶法也。 〔二、受念处〕，受以领纳为义，谓六根受六尘也。菩萨思惟所有诸受，皆悉是苦，愚人颠倒，计以为乐；贪爱染著，不肯暂舍。菩萨自既勤行断苦受已，复教他人亦如是观。知受是苦，不生贪染也。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔三、心念处〕，心亦以积聚为义，又虑知也，谓能积聚一切善恶之法，於一切法，复能思虑而觉知也。菩萨思惟：心实无常，计执为常，无我谓我，不净谓净，是心动摇，如风如火，不得暂停。一切法中，心为先导。心若调伏，即一切法，悉得调伏也。 〔四、法念处〕，法即意根所起之法，菩萨於贪□痴等诸不善法，如实了知过患，勤断除已，即能於诸善法，心生爱乐，住正念处，而於彼法，求所成办，自能行已，复教他人亦如是而修也。 〔五、境界念处〕，谓菩萨於诸可意及不可意色声香味触诸境界中，观察思惟，皆是虚假，不生贪恚；又作是念，我今不应於此空法之中，而起贪恚。作是观时，不为境坏，不著所得，自能行已，复教他人亦如是而修也。 〔六、阿兰若念处〕，梵语阿兰若，或云阿练若，华言闲静处。谓不作众事名闲，无愦闹处名静；或翻无诤，谓不与世诤也。菩萨修无诤行及寂静行，即名为阿兰若处。应当远离不如理作意，於如理法中，心生爱乐，增广修习，自能行已，复教他人亦如是而修也。 〔七、教邑聚落念处〕，谓菩萨若入教邑聚落，常加精专行菩萨行，於诸博奕、酒肆、欢宴、歌舞，及余一切非应行处，即当远离。是故菩萨不为声色所惑、尘劳所染也。 〔八、名闻利养念处〕，谓菩萨道德既隆，名闻流布，故人多归向。当念所受利养等事，但为施主作福田故，而乃受之。不可贪著，执为己有。随其所得，即与众共，不使有一毫矜吝之心也。 〔九、如来学门念处〕，谓菩萨思惟，过去、现在、未来三世诸佛，皆如是学，得成正觉，转大法轮，入般涅盘。我当起净信心，尊敬勤修，亦复成就，与佛无异。（梵语般涅盘，华言灭度。） 〔十、断诸烦恼念处〕，谓菩萨以正念故，而能了知，一切烦恼杂染等法，皆由六根为因，六尘为缘之所生起，以了知故，而悉远离，故得六根清净，而无所染著也。［出大智度论］ 〔一、不缺戒〕，谓修行之人，毁犯净戒，如器已缺，无所堪用。若能恒自守护，如爱明珠，则能摄一切戒，是名不缺戒。 〔二、不破戒〕，谓修行之人，毁犯戒法，如器破裂，不堪为用。若能持护不犯，无有破损，是名不破戒。 〔三、不穿戒〕，谓修行之人，毁犯戒法，如器穿漏，不堪受物。若能持护无毁，是名不穿戒。 〔四、不杂戒〕，谓修行之人，或毁定共戒，念破戒事，名之曰杂。若能护持不毁，欲念不起，是名不杂戒。（定共戒者，即禅定与戒法相应也。） 〔五、随道戒〕，谓声闻初果须陀洹人，随顺谛理，能破见惑，无所分别，是名随道戒。（梵语须陀洹，华言预流。见惑者，谓意根对法尘而起分别也。） 〔六、无著戒〕，谓二乘之人，见真谛理，能成圣道，於诸思惑，无所染著，是名无著戒。（二乘者，声闻乘、缘觉乘也。思惑者，谓眼等五根对色等五尘而起贪爱也。） 〔七、自在戒〕，谓菩萨化他妙用，於诸世间，而得自在无碍，是名自在戒。 〔八、智所赞戒〕，谓菩萨於诸世界，化导众生，为智者之所赞叹，是名智所赞戒。（智者，即诸佛也。） 〔九、随定戒〕，谓菩萨随首楞严定，现诸威仪，导利众生。虽威仪变现，而任运常静，是名随定戒。（梵语首楞严，华言健相分别。） 〔十、具足戒〕，谓菩萨持中道第一义谛戒，用中道慧，遍入诸法，无戒不备，是名具足戒。（第一义谛者，谓中道实相之理，无二无别，谛审不虚也。）［出华严经疏］ 教者，谓如来所说一大藏教也。体即体性，教之本也。然如来所说之教，诠显权实义趣，浅深不同，故分十体，收摄一切教法罄无不尽也。（权者，三乘权教，谓声闻、缘觉、菩萨也。实者，一乘实教也。） 〔一、音声语言体〕，谓言音语业为教体也。故佛唱号言辞，评量论说，是为教体。楞严经云：此方真教体，清净在音闻。是也。 〔二、名句文身体〕，名者，依事立名；句者，众语合成；文者，联合众义。皆言身者，身即聚集之义。谓此三者，长短高下，次第行布，而能诠显教法之体也。 〔三、通取四法体〕，谓通取声名句文四法，而为能诠教体也。净名经云：通用四法，为佛教体。是也。 〔四、通摄所诠体〕，谓经文通摄所诠义理为教体也。盖文是所依，义是能依；文是能诠，义是所诠。此明文义相成也。经云：文随於义，义随文。是也。 〔五、诸法显义体〕，谓世间一切诸法，能显义理，皆为教体也。净名经云：或有佛土，以佛光明而作佛事；香积世界，餐香饭而三昧显；极乐佛国，水鸟树林，皆宣妙法；华严性海，云台宝网，同演法音，毛孔光明，皆作佛事。是也。（香积，佛国土名也。香饭者，即维摩诘遣化人诣彼国所取之香饭也。梵语三昧，华言正定。） 〔六、摄境唯心体〕，谓以前五种，一切诸法，唯心所现，故摄为教体也。起信论云：所言法者，谓众生心是，心则摄一切世间、出世间法。是也。 〔七、会缘入实体〕，谓会前六门缘起差别教法，同入真如一实之体也。盖诸圣教，皆从真如流出。故因缘事相本空，全是真如体性也。 〔八、理事无碍体〕，谓真如是理，教法是事。此二无碍，为教体也。盖一切教法，虽全体即真如，而不碍事相宛然；虽真如全体为一切教法，而不碍理性明现。二互交彻，无碍融通也。 〔九、事事无碍体〕，谓一切法，文义圆融，以无障碍法界为教体也。盖所起教，称性融通，事事无碍，遂令一言一音一文一义一因一果一毛一尘，含摄法界，圆融无碍，递互交参，重重无尽。经云：佛以一妙音，周闻十方国，众音悉具足，法雨皆充遍。是也。 〔十、海印炳现体〕，谓海印三昧为教体也。然海印是喻，三昧是定。如来说华严经时，入是三昧。一切诸法，炳然齐现大寂定中，犹如香海澄□，湛然不动，四天下中一切众生色身形像，皆於其中历历顿现，如印印文，其差别无尽，教法及所化机，虽大小不同，亦同缘起，炳现定中。经云：或现童男童女形，天龙及以阿修罗，乃至摩[目*侯]罗伽等，随其所乐悉令见。众生形相各不同，行业音声亦无量，如是一切皆能现，海印三昧威神力。是也。（四天下者，即东弗于逮、南阎浮提、西瞿耶尼、北郁单越之四洲也。梵语阿修罗，华言无端正。梵语摩[目*侯]罗伽，华言大腹行，地龙也。）［出晋译华严经］ 〔一、布施方便〕，谓修菩萨行者，心无悭吝，於身命财，悉皆喜舍，但欲利益众生，不求人之恩报，是为布施方便也。 〔二、持戒方便〕，谓修菩萨行者，坚持禁戒，行头陀行，威仪具足；不轻他人，於诸尘境，心无染著，是为持戒方便也。（梵语头陀，华言抖擞。） 〔三、忍辱方便〕，谓修菩萨行者，远离颠倒□恚，而无彼我之想；於诸众生，设有横逆侵加於己，悉能忍受，心无所动，是为忍辱方便也。 〔四、精进方便〕，谓修菩萨行者，於诸梵行，即当捍劳忍苦，勇猛无怠；其所得法，念念思惟，不令忘失，是为精进方便也。（梵行，即净行也。） 〔五、禅定方便〕，谓修菩萨行者，远离一切五欲及诸烦恼，而於禅定解脱等法，锐意修习，求证佛果，是为禅定方便也。（五欲者，色欲、声欲、香欲、味欲、触欲也。） 〔六、智慧方便〕，谓修菩萨行者，远离愚痴烦恼，长养一切功德，欢喜爱乐，心无厌足，开发慧解，成就菩提，是为智慧方便也。（梵语菩提，华言道。） 〔七、大慈方便〕，谓修菩萨行者，运平等大慈之心，利乐一切众生，虽历尘劫而不疲厌，是为大慈方便也。（劫，梵语具云劫波，华言分别时节。） 〔八、大悲方便〕，谓修菩萨行者，虽了知诸法元无自性，而能以平等大悲之心，代一切众生受诸苦恼，虽历尘劫而不疲厌，是为大悲方便也。 〔九、觉悟方便〕，谓修菩萨行者，以无碍智慧，开示一切众生，令其了悟本有觉性，无所疑惑，是为觉悟方便也。 〔十、转不退法轮方便〕，谓修菩萨行者，转无上法轮，化导一切众生，令其依教修学，增长菩提，行位不退，是为转不退法轮方便也。［出华严经］ 十种智者，即三世诸佛一切种智也。如来为令一切菩萨，应当修学而自得开解也。（菩萨，梵语具云菩提萨□，华言觉有情。） 〔一、三世智〕，谓於过去、现在、未来三世之法，皆悉通达，圆明显了，是名三世智。 〔二、佛法智〕，佛，梵语具云佛陀，华言觉。谓觉法自性，善出世间，现诸威仪，说法度生，是名佛法智。 〔三、法界无碍智〕，谓知一切众生本具法界之体，事理融通，性分交彻，互不相碍，是名法界无碍智。（性，即理也。分谓分限，即事也。） 〔四、法界无边智〕，谓知众生色心诸法，即是法界，充遍一切世间，无有边际，是名法界无边智。 〔五、充满一切世界智〕，谓如来从定而起广大妙用，遍满世间，无不照了，是名充满一切世界智。 〔六、普照一切世间智〕，谓如来有大智慧光明，普能照了无量世界，是名普照一切世间智。 〔七、住持一切世界智〕，谓如来有大神力，住持世界，知诸众生机器大小，而摄化之，是名住持一切世界智。 〔八、知一切众生智〕，谓如来知所化一切众生，善恶因缘，皆悉明了，是名知一切众生智。 〔九、知一切法智〕，谓如来既知所化众生，亦复了知能化诸法，是名知一切法智。 〔十、知无边诸佛智〕，谓如来知无边诸佛，出现世间，说法教化一切众生之事，悉能明了，是名知无边诸佛智。［出华严经］ 智明者，智慧明了也。谓以十种善巧之智，明了通达一切众生境界，教化调伏，令出生死苦海，而成正觉也。 〔一、知众生业报智明〕，谓菩萨以善巧智明，了达一切众生造诸恶业而受苦报，是名知众生业报智明。（菩萨，梵语具云菩提萨□，华言觉有情。） 〔二、知一切境界寂灭智明〕，谓菩萨以善巧智明，了达世间一切境界，清净寂灭，无诸杂染，是名知一切境界寂灭智明。 〔三、知一切所缘，唯是一相智明〕，谓菩萨以善巧智明，了知一切众生所缘诸法，唯是一实相理，皆如金刚，不可破坏，是名知一切所缘，唯是一相智明。 〔四、能以妙音普闻十方智明〕，谓菩萨以善巧智明，了知众生虽空，而能以无量妙音，演一切法，遍十方界，无不闻知，是名能以妙音普闻十方智明。 〔五、普坏染著心智明〕，谓菩萨以善巧智明，普能灭坏一切众生爱欲染著之心，是名普坏染著心智明。 〔六、能以方便受生智明〕，谓菩萨以善巧智明，能於十方世界，种种方便，示现受生，化导有情，是名能以方便受生智明。 〔七、舍离想受境界智明〕，谓菩萨以善巧智明，於一切想念受用境界，悉能舍离，是名舍离想受境界智明。 〔八、知一切法无相、无性智明〕，谓菩萨以善巧智明，了知世间一切诸法，皆悉非相非无相，一性无性，离诸分别，是名知一切法无相无性智明。（非相者，谓一切法本空也；非无相者，谓一切法即有也。一性无性者，谓理不决定，虽云一性，而无定一之性也。） 〔九、知众生缘起本无有生智明〕，谓菩萨以善巧智明，了达一切众生受生因缘所起之法，悉皆空寂，本来无生，是名知众生缘起本无有生智明。 〔十、以无著心济度众生智明〕，谓菩萨以善巧智明，了知一切众生，虽皆空寂，而恒起无著之心，说法教化，令其度生死苦海，成无上正觉，是名以无著心济度众生智明。［出地藏十轮经］ 有依行者，有可凭依之行业也。轮以摧碾为义。佛谓众生依此行业，而修菩提，则能摧破一切烦恼惑业，故曰轮也。（梵语菩提，华言道。） 〔一、具足净信〕，谓众生具足清净信心，则於一切善恶业缘受报因果，皆无所疑，此为有依行也。 〔二、具足惭愧〕，谓众生具足惭愧之心，凡有所作，身口过非，而能内自羞耻，发露向人，悉不覆藏，此为有依行也。 〔三、安住律仪〕，谓众生若能摄身口意业，安住净戒，则於杀盗淫妄等诸律仪，悉无毁犯，此为有依行也。 〔四、安住慈心〕，谓众生若能安住平等慈爱之心，则於一切有情，悉与其乐，不加恼害，此为有依行也。 〔五、安住悲心〕，谓众生若能安住平等悲悯之心，则於一切有情，见其受苦，普为救拔，令其安隐，此为有依行也。 〔六、安住喜心〕，谓众生若能安住欢喜之心，见诸有情，离苦得乐，了无憎嫉之意，此为有依行也。 〔七、安住舍心〕，谓众生若能安住舍离之心，则於一切有情，冤亲平等，无憎无爱，此为有依行也。 〔八、具正归依〕，谓众生发心修行之初，必须归向依止佛法僧宝，则所修所证，有所凭据，而不惑於外道邪魔之见，此为有依行也。 〔九、具足精进〕，谓众生於如来一切善法，若能随顺修学，勇猛精勤，始终不懈，此为有依行也。 〔十、常乐寂静〕，谓众生修习禅定，当远离愦闹，寂默一心，如理思惟，绝诸妄想，此为有依行也。［出华严经］ 自在者，神通无碍也。谓菩萨修行，得此十种法；故於诸世间，教化调伏一切众生，圆满诸佛广大菩提，示现神通自在也。（菩萨，梵语具云菩提萨□，华言觉有情。梵语菩提，华言道。） 〔一、命自在〕，谓菩萨得长寿慧命，经无量阿僧只劫，住持世间，无有障碍，是名命自在。（梵语阿僧只劫，华言无数时。） 〔二、心自在〕，谓菩萨智慧方便，调伏自心，能入无量诸大三昧，游戏神通，无有障碍，是名心自在。（梵语三昧，华言正定。） 〔三、资具自在〕，资具即资生之具。谓菩萨能以无量珍宝、种种资具，严饰一切世界，清净无碍，是名资具自在。 〔四、业自在〕，谓菩萨能随诸业，应时示现，受诸果报，无障无碍，是名业自在。 〔五、受生自在〕，谓菩萨随其心念，能於诸世界中，示现受生，无障无碍，是名受生自在。 〔六、解自在〕，谓菩萨胜解成就，能现种种色身，演说妙法，无障无碍，是名解自在。 〔七、愿自在〕，谓菩萨随所愿欲，於诸刹中，应时出现，成等正觉，无障无碍，是名愿自在。（刹，梵语具云刹摩，华言土田。） 〔八、神力自在〕，谓菩萨神通广大，威力难量，於世界中示现变化，无障无碍，是名神力自在。 〔九、法自在〕，谓菩萨得大辩才，於诸法中，广能演说无边法门，无障无碍，是名法自在。 〔十、智自在〕，谓菩萨具足智慧，於一念中，能现如来十力、无畏，成等正觉，无障无碍，是名智自在。（十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知未断习气智力也。）［出解脱道论］ 〔一、令观处明净〕，谓修行之人，欲修禅定，先须调适饮食，不饥不饱；次须随顺时节，不先不后；又当整肃威仪，无有懈怠。修此三行，用观分明，则诸缘屏息，心常寂静，安於禅定，是为观处明净。 〔二、遍起观诸根〕，谓坐禅之人，欲修禅定，当周遍观察信等五根，不令消减，与定相应，心无懈怠，即得远离疑盖等过，三昧现前，是为遍起观诸根。（五根者，信根、进根、念根、定根、慧根也。梵语三昧，华言正定。） 〔三、晓了於相〕，谓坐禅之人，欲修禅定，必当晓了意识想念之相，令其不急不宽，调适得中；则妄想不生，禅定易入，是为晓了於相。 〔四、制令心调〕，谓坐禅之人，欲修禅定，当起精进，制伏其心，调停适中，勿使过度，增长乱意，则得定相现前，三昧成就，是为制令心调。 〔五、折伏懈怠〕，谓坐禅之人，若以不得胜定，令心无味，故成懈怠，而欲睡眠；於是之时，必当谛观诸禅功德，策励精进，则定相现前，三昧可得，是为折伏懈怠。 〔六、心无味著〕，谓坐禅之人，欲修禅定，以慧根迟钝，及少方便，不得寂静，故於胜定，无所乐著，是为心无味著。 〔七、心欢喜〕，谓坐禅之人，於诸胜定，心若无味，当观生老病死，及诸恶趣，令生恐怖；然后念佛法僧等诸功德，策进身心，令欣得禅定，是为心欢喜。 〔八、心定成舍〕，谓坐禅之人，欲修禅定，当调伏诸根，如理思惟，安住寂静，而舍一切非正之行，是为心定成舍。 〔九、近学定人〕，谓坐禅之人，欲修禅定，应当远离不修威仪及不习寂静之人，而常亲近安住寂静、威仪整肃、心源泯净者，依其教诫，成就正定道业，是为近学定人。 〔十、乐著安定〕，谓坐禅之人，欲修禅定，於彼得定，善解缘起，入寂静处者，即当爱乐恭敬，求其开导，以起定心，是为乐著安定。［出华严经行愿品］ 普贤菩萨於华严会上逝多林中，称叹如来胜功德已，告诸菩萨及善财言：如来功德，十方诸佛，经刹尘劫，说不能尽。若欲成就此功德门，应修十种广大行愿也。（普贤者，德周法界曰普，调柔善顺曰贤。菩萨，梵语具云菩提萨□，华言觉有情。梵语逝多，华言胜林。劫，梵语具云劫波，华言分别时节。） 〔一、礼敬诸佛〕，谓一心运想十方诸佛，如对目前，恭敬殷勤，五体投地。故云礼敬诸佛。（五体者，头及两手两足也。） 〔二、称赞如来〕，谓爱乐佛之功德，以微妙舌根，出无尽音声，称扬赞叹。故云称赞如来。 〔三、广修供养〕，谓诸佛如来，为最上福田，当起正信，悉以上妙财法等，所谓最胜华□、涂香、赀财、众具，及以勤修善根菩提妙法，皆悉无量，以用供养。故云广修供养。（梵语菩提，华言道。） 〔四、忏悔业障〕，忏，梵语具云忏摩，华言悔过。今言忏悔，华梵兼举也。谓之忏者，陈露先罪；悔者，改往修来。若欲忏除业障，即当自念无量劫中，由贪□痴，作诸恶业，障蔽真性；今当清净三业，於诸佛菩萨众前，诚心忏悔，不敢覆藏。故云忏悔业障。（三业者，身业、口业、意业也。） 〔五、随喜功德〕，谓佛从初发心，不惜身命，舍头目髓脑，修诸苦行，以至成道灭度，所有功德，乃至六趣、四生、声闻、辟支佛，一切菩萨等，种种所有诸善功德，我皆随顺欢喜。故云随喜功德。（六趣者，天趣、人趣、修罗趣、饿鬼趣、畜生趣、地狱趣也。四生者，胎生、卵生、湿生、化生也。辟支，梵语具云辟支迦罗，华言缘觉。菩萨，梵语具云菩提萨□，华言觉有情。） 〔六、请转法轮〕，谓十方刹土诸佛，成等正觉，我以身口意业，殷勤劝请转妙法轮，普雨法雨，自他沾洽。故云请转法轮。（刹，梵语具云刹摩，华言土田。） 〔七、请佛住世〕，谓诸佛、菩萨、声闻、缘觉诸善知识，将欲入灭，我悉劝请，久住於世，利乐众生。故云请佛住世。 〔八、常随佛学〕，谓佛从初发心精进不退，不惜身命，剥皮为纸，析骨为笔，刺血为墨，书写经典，积如须弥，乃至成道说法度生，所有法行，悉愿随顺修学。故云常随佛学。（梵语须弥，华言妙高。） 〔九、恒顺众生〕，谓常於一切众生，承事供养，如奉师长，如敬父母；凡有病苦，为作良医，乃至贫穷，令得饶富；如是平等随顺利乐。故云恒顺众生。 〔十、普皆回向〕，谓发广大心，从初礼敬诸佛，乃至恒顺众生，所有一切广大功德，普皆回向法界众生，愿令常得安乐，乃至究竟成就菩提。故云普皆回向。［出华严经］ 谓华严经十住品内，第三修行住中，令此位菩萨，以十种行，观一切法也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。菩萨，梵语具云菩提萨□，华言觉有情。） 〔一、观一切法无常〕，谓此菩萨，但观一切诸法，念念不停，刹那生灭，而未会得法身真常之理，是名观一切法无常。（梵语刹那，华言一念。） 〔二、观一切法苦〕，谓此菩萨，观五蕴诸法，有生有灭，皆能逼迫於人，而未证得涅盘之乐，是名观一切法苦。（五蕴者，色蕴、受蕴、想蕴、行蕴、识蕴也。梵语涅盘，华言灭度。） 〔三、观一切法空〕，谓此菩萨，观一切诸法皆悉空寂，而未能得真善之法，是名观一切法空。（真善法者，即出世之善法，而非世间人天之善也。） 〔四、观一切法无我〕，谓此菩萨，观一切诸法皆空，即能趣入无我之境，而未证得八自在之真我，是名观一切法无我。（八自在者，一示一身以为多身、二示一尘身满大千界、三大身轻举远到、四现无量类常居一土、五诸根互用、六得一切法如无法想、七说一偈义经无量劫、八身遍诸处犹如虚空也。） 〔五、观一切法无作〕，谓此菩萨，观一切诸法，既念念无常，於是了知诸法无有造作之相，是名观一切法无作。 〔六、观一切法无味〕，谓此菩萨，观一切诸法既皆是苦，即无快乐之味，息诸贪爱之念，是名观一切法无味。 〔七、观一切法不如名〕，谓此菩萨，观一切诸法，无有实体，但有假名，是名观一切法不如名。 〔八、观一切法无处所〕，谓此菩萨，观五蕴法中，一一推求，我相了不可得。故彼五蕴之法，亦无处所，是名观一切法无处所。 〔九、观一切法离分别〕，谓此菩萨，观一切诸法，了知即空，离诸虚妄分别取著之相，是名观一切法离分别。 〔十、观一切法无坚实〕，谓此菩萨，观一切诸法，既离分别，则知此之诸法，悉皆虚妄而不坚实，是名观一切法无坚实。［出地藏十轮经］ 梵语补特伽罗，华言有情，又云人。佛为有情之类罪业深重，轮回生死，难得人身，故说此十种差别也。 〔一、不种善根〕，谓诸有情，於宿世中，及现在世，不种菩提善根，惟作恶行，所以轮回诸趣也。（梵语菩提，华言道。） 〔二、未修福业〕，谓诸有情，於宿世中，及现在世，未曾修习布施、持戒等福德之业，多诸恶行，所以轮回诸趣也。 〔三、杂染相续〕，谓诸有情，於宿世中，及现在世，为贪□痴等杂乱染污，相续不绝，由此恶行，所以轮回诸趣也。 〔四、随恶友行〕，谓诸有情，於宿世中，及现在世，随顺恶友，习诸不善恶行，所以轮回诸趣也。 〔五、不畏后世苦果〕，谓诸有情，於现在世，但造恶业，不畏未来生死苦报，由此恶行，所以轮回诸趣也。 〔六、猛利贪欲〕，谓诸有情，不知世间诸欲，是众苦之本，但勇猛贪求无有厌足。由此恶行，所以轮回诸趣也。 〔七、猛利□恚〕，谓诸有情，於世间一切违逆之境，不能安心忍受，而但忿怒□恚，不知止息。由此恶行，所以轮回诸趣也。 〔八、猛利愚痴〕，谓诸有情，於一切境，迷惑不了，起诸邪见，蔑裂正法。由此恶行，所以轮回诸趣也。 〔九、其心迷乱〕，谓诸有情，心无所主，迷惑狂乱，纵身口意，作不善业。由此恶行，所以轮回诸趣也。 〔十、守恶邪见〕，谓诸有情，不信如来正教，坚执外道邪见。由此恶行，所以轮回诸趣也。［出瑜伽师地论］ 〔一、萨迦耶见〕，梵语萨迦耶，华言身见。谓於五蕴法上，妄生执取，计我、我所，是名萨迦耶见。（五蕴者，色蕴、受蕴、想蕴、行蕴、识蕴也。我者，谓五蕴法中强立主宰，妄计为我也。我所者，即五蕴色身等也。） 〔二、边执见〕，谓外道之人，於五蕴身见之中，执断执常，随执一边，我见增长，是名边执见。（执断执常者，谓外道自计我身死已不生，名为断见；又计我身死已再生，名常见也。） 〔三、邪见〕，谓外道之人，不了四谛因果之法，邪心推度，谓无此理，因断灭出世善根，是名邪见。（四谛因果者，苦谛、集谛，世间因果也；灭谛、道谛，出世间因果也。） 〔四、见取〕，谓外道之人，於六十二见，一一别计，为最为上，为胜为妙，坚固取执，随起言说，唯此谛实，余皆虚妄。自谓由此见故，能得清净解脱，而得出离，是名见取。（六十二见，谓外道人，於色受想行识五阴中，每一阴各起四种见，则成二十见；约过去、现在、未来，三世通而论之，则成六十见；以断常二见而为根本，总成六十二见也。） 〔五、戒禁取〕，谓外道之人，於所受持若戒若禁，妄计为最为上，为胜为妙，随起言说，唯此谛实，余皆虚妄；自谓由此戒禁，能得出离，是名戒禁取。 〔六、贪见〕，谓於欲界、色界、无色界一切顺情之境，耽染取著，而起诸见，是名贪见。 〔七、恚见〕，谓於一切违情之境，以忿怒心，损他有情。及於他所爱，起不饶益；於他所不爱，而作饶益，是名恚见。 〔八、慢见〕，谓心生□慢，计己为胜，视他为劣，是名慢见。 〔九、无明见〕，谓於真实理地，无所明了，执著邪见，是名无明见。 〔十、疑见〕，谓於诸谛之理，心怀犹豫，无决定见，是名疑见。（诸谛理者，谓苦集灭道四谛之理也。）［出华严经疏］ 谓菩萨修殊胜行，离诸障碍，称佛所行，得见十佛，了了分明，如是见者，乃名真见。故云十种见佛也。 〔一、安住世间，成正觉，佛无著见〕，谓如来乘如实道，示成正觉，安住世间，而不著涅盘，不著生死。菩萨称佛无著而见，是名安住世间，成正觉，佛无著见。（梵语涅盘，华言灭度。） 〔二、愿佛出生见〕，谓如来乘愿出生，无处不现。菩萨称佛出生而见，是名愿佛出生见。 〔三、业报佛深信见〕，谓如来修万行善业之因，感相好庄严之报。盖此净业果报，皆由因中深信而起。菩萨称佛深信而见，是名业报佛深信见。 〔四、住持佛随顺见〕，谓如来随顺众生，以身舍利住持世间，永久不坏。菩萨称佛随顺而见，是名住持佛随顺见。（梵语舍利，华言骨身。） 〔五、涅盘佛深入见〕，梵语涅盘，华言灭度。谓如来化身，示现灭度，皆由深入涅盘生死境界，故能示现。菩萨称佛深入而见，是名涅盘佛深入见。（灭度，谓大患永灭，超度三界也。） 〔六、法界佛普至见〕，谓如来之身，充满清净法界，无所不至。菩萨称佛普至而见，是名法界佛普至见。 〔七、心佛安住见〕，谓如来之心，湛然不动，安住真性。菩萨称佛安住而见，是名心佛安住见。 〔八、三昧佛无量无依见〕（梵语三昧，华言正定），谓如来清净无量三昧，寂然常照，无念无依，恒现在前。菩萨称佛无量无依而见，是名三昧佛无量无依见。 〔九、本性佛明了见〕，谓如来本觉真性，清净湛然，洞彻明了。菩萨称佛明了而见，是名本性佛明了见。 〔十、随乐佛普授见〕，谓如来随自他意之乐欲，普授一切之身。菩萨称佛普授而见，是名随乐佛普授见。［出华严经］ 十种说三世者，谓三世各三，乃分九别，会别归总，摄在一念；故以一融九，虽九而常一，虽一而常九，一九无碍，十世圆融。经云：无量无数劫，解之即一念，知念亦无念，如是见世间，是名十种说三世也。（劫，梵语具云劫波，华言分别时节。） 〔一、过去世说过去世〕，谓过去世中，说过去世之事也。 〔二、过去世说未来世〕，谓过去世中，说未来世之事也。 〔三、过去世说现在世〕，谓过去世中，说现在世之事也。 〔四、未来世说过去世〕，谓未来世中，说过去世之事也。 〔五、未来世说现在世〕，谓未来世中，说现在世之事也。 〔六、未来世说无尽〕，谓未来世中，说未来世；未来之后，复有未来无穷尽之事也。 〔七、现在世说过去世〕，谓现在世中，说过去世之事也。 〔八、现在世说未来世〕，谓现在世中，说未来世之事也。 〔九、现在世说平等〕，谓现在世中，说现在世之事也。以现在为平等者，例过去、未来之现在前后均齐也。 〔十、现在世说三世即一念〕，谓世由积念而成，故三世各三，而成九世，摄九世归三世，摄三世即一念。故合论云：十世古今，始终不离於当念也。［出华严经疏］ 通即神通也。妙用难测曰神，自在无壅曰通。 〔一、他心通〕，谓世、出世间所有诸法，若种若类，与夫他人所起心念，皆悉能知，是名他心通。 〔二、天眼自在清净通〕，谓天眼离诸垢障，清净无碍，於所见境，而得自在；无边世界差别之相，若净若染，一一种类，悉能明见，是名天眼自在清净通。 〔三、宿住智通〕，宿即过去，住即现在。谓过去已往之事，明了记忆，皆随念知，如见现在等无有异，是名宿住智通。 〔四、知劫通〕，劫，梵语具云劫波，华言分别时节。谓无量世界，无央数劫，非有际限，若现在因缘，若当来果报，称实皆知，是名知劫通。（央者，尽也。） 〔五、天耳智通〕，谓十方三世语言音声，一时领览，悉彻其源，明了知闻，皆无障碍，是名天耳智通。 〔六、无体性智通〕，谓以无体性，无作功用，同理平等，悉能普遍。故随念即形，现有作用，不动本处，而随所诣，广利群生，是名无体性智通。 〔七、善分别言音通〕，谓一切言辞，若美不美，若近若远，悉能明了，是名善分别言音通。 〔八、色身智通〕，谓知色即空，故能现众色；空即色故，无色现色，了无留碍，是名色身智通。 〔九、一切法智通〕，法即理事等法。谓即事常理，故无得物之功；即理常事，故无缘起之性。寂用无碍，体绝去来，无法不知，是名一切法智通。 〔十、灭定智通〕，灭即寂灭也。谓若事灭，不能即定起用；今证理灭，故得定散无碍。由即事而理，故不碍灭；即理而事，故不碍用。起念入念，悉无障碍，不起寂定，现诸威仪，是名灭定智通。［出楞严经］ 〔一、怪鬼〕，谓此鬼宿因多贪，於物非理而取，故受此报；还托於物，即金银草木等精怪也。 〔二、魃鬼〕，谓此鬼宿因多淫，为色动乱身心，如风鼓物，故受此报；还托於风，而成魃鬼也。（魃即旱魃。） 〔三、魅鬼〕，谓此鬼宿因多诈，唯凭诈伪，惑乱於人，故受此报；托附畜类，以成其质，即狐狸等精，能魅惑人者也。 〔四、蛊毒鬼〕，谓此鬼宿因多怨，结怨在心，怀恶不舍，故受此报；假托毒类，以成其质，即蛇虺等毒虫，能蛊於人者也。 〔五、疠鬼〕，谓此鬼宿因多□，心常忿恚，故受此报；遇人年灾命衰者，便入其身，兴诸苦恼，如疠疫、傅尸、骨蒸之类也。 〔六、饿鬼〕，谓此鬼宿因多慢，内无实德，空腹高心，陵人傲物，故受此报；寓气为质，不逢饮食，常困饥虚，是名饿鬼。 〔七、魇鬼〕，谓此鬼宿因多诳，常怀异谋，诈现有德，欺罔於人，故受此报；凭虚托暗，迷惑昏睡之人，是名魇鬼。 〔八、魍魉鬼〕，谓此鬼宿因邪见，妄生执著，自谓明悟，故受此报；寓山川以托其形，为木石之怪，是名魍魉鬼。 〔九、役使鬼〕，谓此鬼宿因多枉，劳心役思，常行不正，挠害无辜，故受此报；寓明显境，托以成形，而为担沙、负石、走使之类，是名役使鬼。 〔十、传送鬼〕，谓此鬼宿因争讼，藏覆己罪，为人所讼，故受此报；托附於人，传送吉凶福祸之言，是名传送鬼。［出续高僧传］ 〔一、翻译〕，翻译者，谓翻梵语而为华言也。又译之为言，易也。以华夏之言，易彼梵语，俾大法以流通，如摩腾初至於汉，译四十二章经之类是也。 〔二、解义〕，解义者，谓善解如来所说诸经甚深法义也。盖依解以立行，修行以契理，则可以弘大教，可以证菩提，如佛弟子迦旃延善解契经是也。（梵语菩提，华言道。梵语迦旃延，华言不空。） 〔三、习禅〕，禅，梵语具云禅那，华言静虑。谓人从无始以来，逐妄迷真，起惑造业，展转沉溺；若能息心静虑，修习禅定，一旦慧光发生，则了妄显真，返本还源也。 〔四、明律〕，明律者，谓明晓如来所制律法，防非止过，调练身口意之三业也。盖修行之人，须深明戒律，持犯之相，坚固守护，无毁无缺，则能止恶迁善，出离苦趣，而生善道也。 〔五、感通〕，感通者，谓神妙不测，感之斯应也。盖修行之人，既证道果，内性明了，则无感而不通。故智论云：通有四义：一身能飞行，二移远能近，三彼没此出，四一念即至。如唐之万回与元圭禅师者是也。（万回兄戍安西，久无消息。母忧之。回即朝往，际晚而归，持兄书至，报云平善；往复万里，故称万回。元圭禅师居嵩山时，尝为岳神授五戒，感岳神，乞效神力报谢，为移北岫树木，植之东岭，为屏障也。） 〔六、遗身〕，遗身者，谓重法亡躯，发勇猛心，奋精进力，务求佛道，故弃身若弗有。如世尊宿舍全身而求半偈；神光参达磨，断臂以求安心是也。（涅盘经云：佛昔作婆罗门时，於雪山修行。释提桓因化作罗刹，唱过去佛所说偈云：诸行无常，是生灭法。时婆罗门闻偈心喜，即曰：汝说偈未备，请为说竟。罗刹曰：我饥不能说，若得汝肉热血食之，乃可为举全偈。时婆罗门许以身施。罗刹即说后半偈云：生灭灭已，寂灭为乐。婆罗门以所闻偈，遍书于石树上讫，於高木投身而下，以施罗刹也。传灯录云：达磨大师在少林时，神光晨夕参求其法，师曰：诸佛妙道，旷劫精勤，岂小智轻心，欲冀真乘。光即取刀断臂师前。师许之，为易名惠可。可曰：我心未宁，乞师为安。师曰：将心来，与汝安。可曰：觅心了不可得。师曰：为汝安心竟。） 〔七、诵读〕，看文曰读，背文曰诵。谓一大藏教佛祖至言，若读诵受持者，可以灭罪生福；或因言悟旨，而得心地开明，显发智慧也。 〔八、护法〕，护法者，谓诸佛所说教法，弘护在人。故如来於灵山会上，付嘱国王大臣，为法护卫。然出家奉佛者，尤当勉力精进，作世舟航，渡诸沦溺，以护佛法，而令久住也。 〔九、兴福〕，兴福者，谓兴造福利，事非一端。如来历劫苦行，福慧兼修，称两足尊。此之十科，自第八以前，多言修慧。至此第九，乃言修福。故修行之人，能从事於八福田，及写经造像，凡有利於物者，不惮艰辛，勉而行之，则福之所由兴也。（八福田者，谓广路、义井、建造桥梁、治平险隘、孝养父母、恭敬三宝、给事病人、救济贫穷、设无遮会也。） 〔十、杂科〕，杂者，不一也。谓前九科，各专一事；至此一科，则兼前九科进修之事，傍及世间经书，治世语言，礼乐文章，制度典故，无不兼通也。［出华严经疏］ 谓毗卢遮那如来，以本愿力，现法界无尽身云，遍一切处，常转无上法轮，令诸众生入华藏海，无有穷尽，故知此经，难可限量，然自狭至宽，略明十类。故现相品云：毗卢遮那佛，愿力周法界，一切国土中，恒转无上轮。是也。（梵语毗卢遮那，华言遍一切处。） 〔一、略本经〕，谓此经一部三十九品，八十卷文。现传世间，乃是下本十万偈中之四万五千偈，未得具足，故名略本经。 〔二、下本经〕，谓此经，盖文殊与阿难结集已，龙神收入龙宫。后因龙树菩萨入龙宫，见此大不思议经，具有上中下三本。下本十万偈，四十八品。龙树遂记出，流传于世，故名下本经。（文殊，梵语具云文殊师利，华言妙德。梵语阿难，华言庆喜。龙树者，本传云：其母树下生之。又因龙接入宫，以成其道，遂以为号。大智度论云：大不思议经，即华严经也。） 〔三、中本经〕，谓此经，龙树於龙宫所见，有四十九万八千八百偈，一千二百品，故名中本经。 〔四、上本经〕，谓此经，龙树於龙宫所见，有十个三千大千世界微尘数偈，一四天下微尘数品，故名上本经。（四天下者，即东弗于逮、南阎浮提、西瞿耶尼、北郁单越之四洲也。） 〔五、普眼经〕，谓此经中，普眼法门，於一法之中，能见无量之法。即海云比丘所持，以大海为墨，须弥聚笔，书此法门。一品中一门，一门中一法，一法中一义，一义中一句。不得少分，何况能尽，故名普眼经。（海云比丘者，即善财童子第三所参之善知识，以此普眼法门开导善财者也。） 〔六、同说经〕，谓佛约百亿同类世界，遍於虚空，皆有主伴，同说无尽法轮。不思议品云：如一佛身，转如是无尽法轮；如是尽虚空界，一一毛端分量之处，一一化身，皆如是说音声文字句义，一一充遍法界，故名同说经。 〔七、异说经〕，谓佛约树形等异类世界，其中众生，报类亦别。於彼现身说法，化导群生，施设不同，故名异说经。（树形者，谓世界之形如树也。） 〔八、主伴经〕，谓毗卢遮那与十方佛，互为主伴，重重无尽，而说此经。如此方遮那为主，说此法时，十方诸佛为伴；彼方为主，此方为伴。如此方说十住时，十方来证，皆言我等国土，皆说此法。则知十方国土，一切诸方，互为主伴，皆说此经，故名主伴经。（十住，即经中十住品也。） 〔九、眷属经〕，谓佛随顺机宜之教，是此经之眷属。盖下劣之机，不能闻圆顿一乘大法，故佛随宜说三乘教，作胜方便，引入此门。经云：普眼修多罗，以佛刹微尘数修多罗以为眷属，故名眷属经。（三乘者，声闻乘、缘觉乘、菩萨乘也。梵语修多罗，华言契经。） 〔十、圆满经〕，谓此经名圆满因轮，融上九经，为一无尽修多罗海，随一会一品一文一句，皆摄无尽法海，圆满具足。经云：显现自在力，为说圆满经，无量诸众生，悉授菩提记，故名圆满经。（因轮即根本法轮也。根本法轮若转，一切法轮皆转也。）谓南阎浮提河少，西拘耶尼水多，其水映於日光，而日生冷。（梵语拘耶尼，华言牛货。）［出华严经疏］ 〔一、依时〕，时即说经时分也。谓如来心冥至道，则混一古今。一念与多劫圆融，本无时分可限。今以无时之时，略显十时，恒演此经。经云：诸佛得菩提，实不计於日。是也。（劫，梵语具云劫波，华言分别时节。十时者，一念时、尽七日时、遍三际时、摄同类劫时、收异类劫时、以念摄劫时、劫念重收时、异类界时、彼此相入时、以本收末时也。） 〔二、依处〕，处即说经处所也。谓诸佛菩萨，於十方尽虚空遍法界微尘刹海，乃至容一一毛端之处，皆有七处九会，顿演此经，犹如帝网，重重无尽。故云依处也。（七处者，一菩提场、二普光明殿、三忉利天、四夜摩天、五兜率天、六他化天、七逝多林。九会者，六处各说一会，惟普光明殿三会说也。） 〔三、依主〕，主即说经教主也。谓毗卢遮那佛，现法界无尽身云，周遍十方微尘刹海，常说华严。经云：如於此处见佛坐，一切尘中亦复然。故云依主也。（梵语毗卢遮那，华言遍一切处。） 〔四、依三昧〕，梵语三昧，华言正定。谓佛说经，必先入三昧定，静鉴法理，权实分明，然后从定而起，应机而说，故云依三昧也。（权实分明者，谓说小乘法为权，大乘法为实也。） 〔五、依现相〕，现相，即说经之初，现瑞相也。谓或放光动地，华雨香云，皆为说法之瑞。故於诸会将欲说法，必先放光，警动物机，故云依现相也。 〔六、依说人〕，说人即说法之人也。谓法无废兴，弘之由人。经云：佛法无人说，虽慧莫能了。故云依说人也。 〔七、依听人〕，听人即听法之人也。谓佛说法，若无听者，终无有说。故云依听人也。 〔八、依德本〕，德本谓谈经必以智慧行愿为本也。若内无德本，外岂能谈？故佛告金刚幢菩萨言，由汝智慧清净故；告普贤菩萨言，亦以汝修诸菩萨行愿故。令汝入於三昧而演说法。故云依德本也。 〔九、依请人〕，请人即谘请法要之人也。谓说法之人，慈悲深厚，虽无人请问，而或自谈。若敬法重人，要须诚请，而后为说，故云依请人也。 〔十、依能加〕，能加，谓如来以神力加被菩萨而说经也。然加有二种：一者显加，即佛以三业神力显然加被；二者冥加，即佛密与智慧，令他说法。故云依能加也。（三业者，身业、口业、意业也。）［出翻译名义］ 缠者，缚也。谓一切众生，被此十法缠缚，不能出离生死之苦，证得涅盘之乐也。（梵语涅盘，华言灭度。） 〔一、无惭〕，惭即惭天。谓人於屏处作诸过恶，不自惭耻也。 〔二、无愧〕，愧即愧人。谓於人所见处为诸过非，不知羞愧也。 〔三、嫉〕，嫉者，妒也。谓见他人荣富，心生妒忌也。 〔四、悭〕，悭者，吝也。谓人於世间赀财及出世间法财，不肯惠施也。 〔五、悔〕，悔者，恨也。谓所作之过，蒂（音帝）芥胸臆，不能自安也。（蒂芥者，谓剌鞭也。） 〔六、睡眠〕，睡眠者，谓人昏懵不惺，常乐睡眠，无所省察也。 〔七、掉举〕，掉举者，摇动也。谓心念动摇，不能摄伏，於诸禅观无由成就也。 〔八、昏沉〕，昏沉者，昏钝沉坠也。谓神识昏钝，懵然无知，不加精进之功，遂致沉坠苦海也。 〔九、□忿〕，嗔忿者，恚怒也。谓人於违情之境，不顺己意，便发恚怒，而忘失正念也。 〔十、覆〕，覆者，藏也。谓隐藏所作过恶，惟恐人知，不能悔过而迁善也。［出楞严经］ 十行者，谓由前十住进修，功满已成，佛子自得己利，而利他之行未成，是故广行饶益，随顺众生，令其欢喜。然行有浅深，故始自欢喜，终至真实，而成十种也。 〔一、欢喜行〕，谓由前十住进修，功满已成，佛子具佛妙德，能於十方刹土，随顺饶益众生，自他俱喜。经云：成佛子已，具足无量如来妙德，十方随顺，名欢喜行。（刹，梵语具云刹摩，华言土田。） 〔二、饶益行〕，谓善推妙德，饶益众生，使得法利，不生□想。经云：善能利益一切众生，名饶益行。 〔三、无□恨行〕，谓□恨生於违拒，既能自觉，又能觉他；自他之利兼成，则□恨自无也。经云：自觉觉他，得无违拒，名无□恨行。 〔四、无尽行〕，谓随众生之类，化现其身，转化无穷，而益物无尽，竖遍三际，横周十方，通达无碍。经云：种类出生，穷未来际，三世平等，十方通达，名无尽行。（三际者，即过去、现在、未来三世也。） 〔五、离痴乱行〕，谓妙智了达一切法门，虽各不同，悉皆归於一理，而无差误。经云：一切合同，种种法门，得无差误，名离痴乱行。 〔六、善现行〕，谓由无痴乱行，故能於同类中，显现异相；於异相中，不见有异；同异圆融，互现自在。经云：则於同中显现群异，一一异相，各各见同，名善现行。 〔七、无著行〕，无著，即无碍之义也。谓由善现之行，充扩圆融，以满空微尘，一一尘中，现十方界，而尘相不坏；尘界交现，小大无碍。经云：现尘现界，不相留碍，名无著行。 〔八、尊重行〕，谓前无著行中，现尘现界，皆是般若观照之力；然般若於六度中称为第一，可谓至尊至重矣。经云：种种现前，咸是第一波罗蜜多，名尊重行。（梵语般若，华言智慧。六度者，一布施、二持戒、三忍辱、四精进、五禅定、六智慧也。梵语波罗蜜多，华言到彼岸。） 〔九、善法行〕，谓於妙观慧中，种种明现，以显圆融之德。十方诸佛，莫不依此圆融而为法则。经云：如是圆融，能成十方诸佛轨则，名善法行。 〔十、真实行〕，谓前圆融德相，一一皆是无为真实之性，然依性起修，则所修之行，无非真实矣。经云：一一皆是清净无漏，一真无为，性本然故，名真实行。
行即进趣之义。谓行此行，则能进向於果，名之为行。一欢喜行、二饶益行、三无违逆行、四无屈挠行、五无痴乱行、六善现行、七无著行、八难得行、九善法行、十真实行。［出楞严经］ 〔一、地行仙〕，谓其服食药饵，能驻一期之寿，而不能轻举，故名地行仙。（一期者，从生至死也。） 〔二、飞行仙〕，谓其餐食黄精松柏之类，久而身轻，故名飞行仙。（黄精，药名；松柏者，谓松柏之叶也。） 〔三、游行仙〕，谓其久服还丹，化形易骨，游戏人间，故名游行仙。（还丹者，谓神仙九还之丹也。） 〔四、空行仙〕，谓其乘阴阳动静，调气固精，腾身履空，故名空行仙。 〔五、天行仙〕，谓其能鼓天池，咽津液，不交世欲，故名天行仙。（天池，即口也。） 〔六、通行仙〕，谓其吞吸日月精华，作意存变，以延身命，岁久功成，遂有异见，通世物情，故名通行仙。 〔七、道行仙〕，谓其能以咒术持身，术力成就，故名道行仙。 〔八、照行仙〕，谓其能系念一境，澄凝精思，积久功成，照用显发，故名照行仙。 〔九、精行仙〕，谓其内以坎男离女为匹配，外即采阴助阳，摄卫精气，故名精行仙。 〔十、绝行仙〕，谓其存想世间有为功用，运想化理，超绝世间，故名绝行仙。［出华严教门指掌］ 〔一、菩提身〕，梵语菩提，华言道。谓如来於菩提树下，降伏外魔，朗然大悟，成等正觉，是名菩提身。 〔二、愿身〕，谓如来本愿，遍周法界，誓度一切众生，故从兜率降生人间，说法利生，酬宿因愿，是名愿身。（梵语兜率，华言知足。） 〔三、化身〕，谓如来随类化现，普应群机，若月临众水，是名化身。 〔四、力持身〕，谓如来神力任持全身、碎身，永久不坏，作众生福田，是名力持身。（全身，即如来真身也；碎身，即如来化身灭后舍利也。） 〔五、相好庄严身〕，谓如来证得微尘数相好庄严实报之身，是名相好庄严身。 〔六、威势身〕，谓如来处於众会道场，威德广大，一切天魔外道，无不归伏。如月光明，掩映众星，是名威势身。 〔七、意生身〕，谓如来随自他意，处处受生，度诸有情。意有所往，身即随到，是名意生身。 〔八、福德身〕，谓如来福德具足，犹如大海，无不涵容，是名福德身。 〔九、法身〕，谓如来法性真常，湛然清净，周遍法界。经云：佛以法为身，清净如虚空，是名法身。 〔十、智身〕，谓如来妙智圆明，决了诸法，通达无碍，是名智身。［出华严经疏］ 融者，通也、会也。三世间者，一、有情世间，二、器世间，三、智正觉世间也。谓菩萨知诸众生心，随其所乐，融会三种世间，以为十身。复以十身及自身递互相作，融通无碍，是名融三世间十身也。（隔别名世，间差名间。有情世间，即众生世间；器世间，即国土世间，谓世界如器故也；智正觉世间，即佛世间。以其一一隔别间差，故通称为世间也。递互相作者，谓菩萨如以众生身作自身，亦作国土身，乃至虚空身之类，此之十身，与菩萨自身，一一递互相作融通无碍也。） 〔一、众生身〕，众生身者，谓五蕴众共和合而生其身，即有情世间诸众生身也。菩萨知诸众生心之所乐，即以众生身作自身，亦作国土身，乃至虚空身也。（五蕴者，色蕴、受蕴、想蕴、行蕴、识蕴也。） 〔二、国土身〕，国土身者，谓山河大地，诸器世间，刹土身也。菩萨知诸众生心之所乐，即以国土身作自身，亦作众生身，乃至虚空身也。 〔三、业报身〕，业报身者，谓烦恼为因，所感业报身也。菩萨知诸众生心之所乐，即以业报身作自身，亦作众生身，乃至虚空身也。 〔四、声闻身〕，声闻身者，谓闻佛声教，悟真谛理，所证声闻身也。菩萨知诸众生心之所乐，即以声闻身作自身，亦作众生身，乃至虚空身也。 〔五、独觉身〕，独觉身者，谓出无佛之世，独宿孤峰，观物变化，无师自悟，所证独觉身也。菩萨知诸众生心之所乐，即以独觉身作自身，亦作众生身，乃至虚空身也。 〔六、菩萨身〕，菩萨，梵语具云菩提萨□，华言觉有情。谓菩萨於有情众生之中，既自觉悟，亦能觉他，有情所证菩萨身也。菩萨随彼心之所乐，即以自身现众生身，乃至虚空身也。 〔七、如来身〕，如来身者，谓乘如实道，来成正觉，为如来身也。菩萨随诸众生心之所乐，即以如来身作自身，亦作众生身，乃至虚空身也。 〔八、智身〕，智身者，谓智慧圆明，一切诸法，皆能决了，为智慧身也。菩萨随诸众生心之所乐，即以智身作自身，亦作众生身，乃至虚空身也。 〔九、法身〕，法身者，谓所证无漏法界之体，而为法身也。菩萨知诸众生心之所乐，即以法界身作自身，亦作众生身，乃至虚空身也。（无漏者，谓惑业净尽，不漏落三界生死也。） 〔十、虚空身〕，虚空身者，谓非众生国土诸有量身，乃是无名无相之虚空身也。菩萨随彼心之所乐，即以虚空身作自身，亦作众生身，乃至法身也。［出法苑珠林］ 〔一、众生是己亲〕，谓一切众生，轮回五道，互相生育，递为眷属，以是因缘，今所食肉，无非亲者，故云众生是己亲。（五道者，天道、人道、饿鬼道、畜生道、地狱道也。） 〔二、见生惊怖〕，谓一切众生，护身惜命，与人无别；若见食肉之人，惊怖远离，故云见生惊怖。 〔三、坏他信心〕，谓世间行善之人，见沙门食肉者，即生毁谤，而言佛法中无有真实沙门修梵行者，故云坏他信心。（梵语沙门，华言勤息。梵行即净行也。） 〔四、行人不应食〕，谓菩萨为求出离生死，当修慈悲之行，少欲知足；若其食肉，则不能出离，故云行人不应食。 〔五、罗刹习气〕，梵语罗刹，华言速疾鬼。习气者，先世余习气分也。谓沙门宿世曾作罗刹眷属，今虽出家，在佛法中，由昔余习，见食肉者，欢喜亲近，故云罗刹习气。 〔六、学术不成〕，谓学道之人，若好食肉，则污染梵行；於如来无上圣道，出世解脱，不得成就，故云学术不成。 〔七、生命同己〕，谓学道之人，应起慈心，谛观一切众生，惜命畏死，与己无别，须当护惜，故云生命同己。 〔八、天圣远离〕，谓食肉之人，诸天圣人，悉皆□恶远离，而不亲近，故云天圣远离。 〔九、不净所出〕，谓一切畜生，宿因不净之业，以成不净之身；其所食□，又多不净。学道之人，欲修梵行，而食彼肉，则亦不净，故云不净所出。 〔十、死堕恶道〕，谓食肉之人，必多害物命，恶业日积，是以命终之后，应生恶道，故云死堕恶道。（恶道，即饿鬼、畜生、地狱三恶道也。）［出四分律藏］ 〔一、颜色恶〕，谓饮酒之人，颜貌容色，因此变常，无有善相也。 〔二、下劣〕，谓饮酒之人，威仪不整，动止轻薄，人所贱恶也。 〔三、眼视不明〕，谓恣饮狂痴，瞻视昏瞀，而色境莫辨也。（瞀音务，目不明也。） 〔四、现□恚相〕，谓醉酒之人，行不善法，不顾亲属贤善，恣肆忿怒也。 〔五、坏田业资生〕，谓恣饮放逸，破费产业，资财散失也。 〔六、致疾病〕，谓饮酒过度，身体失调，以致疾病也。 〔七、益斗讼〕，谓醉酒发狠，与人争竞，不惜身命，而斗讼益增也。 〔八、恶名流布〕，谓耽饮纵恣，弃舍善法，而丑名恶声，远近流布也。 〔九、智慧减少〕，谓饮酒昏迷，狂呆（语骇切）愚痴，而智慧减少也。 〔十、命终堕恶道〕，谓朋狎饮酒，善行不修，恶业日增，命终之后，而堕恶道也。［出法界次第］ 智度论云：八背舍为初门，八胜处为中行，遍一切处为成就。谓三种观具足，禅体始得成就。此定谓之遍一切处者，从所观境遍满得名也。（八背舍者，一内有色相外观色、二内无色相外观色、三净背舍身作证、四虚空处背舍、五识处背舍、六无所有处背舍、七非有想非无想处背舍、八灭受想背舍也。八胜处者，一内有色相外观色少、二内有色相外观色多、三内无色相外观色少、四内无色相外观色多、五青胜处、六黄胜处、七赤胜处、八白胜处也。） 〔一、青遍一切处定〕，谓於定中，还取八背舍、八胜处中所见青色，使遍一切处皆青，故名青遍一切处定。 〔二、黄遍一切处定〕，谓於定中，还取八背舍、八胜处中所见黄色，使遍一切处皆黄，故名黄遍一切处定。 〔三、赤遍一切处定〕，谓於定中，还取八背舍、八胜处中所见赤色，使遍一切处皆赤，故名赤遍一切处定。 〔四、白遍一切处定〕，谓於定中，还取八背舍、八胜处中所见白色，使遍一切处皆白，故名白遍一切处定。 〔五、地遍一切处定〕，谓於定中，还取八背舍、八胜处中所见地色，使一切处无不周遍，故名地遍一切处定。 〔六、水遍一切处定〕，谓於定中，还取八背舍、八胜处中所见水色，使一切处无不周遍，故名水遍一切处定。 〔七、火遍一切处定〕，谓於定中，还取八背舍、八胜处中所见火色，使一切处无不周遍，故名火遍一切处定。 〔八、风遍一切处定〕，谓於定中，还取八背舍、八胜处中所见风色，使一切处无不周遍，故名风遍一切处定。 〔九、空遍一切处定〕，谓於定中，还取八背舍、八胜处中所见空色，使一切处无不周遍，故名空遍一切处定。 〔十、识遍一切处定〕，谓於定中，还取八背舍、八胜处中所见识色，使一切处无不周遍，故名识遍一切处定。［出华严经］ 金刚是喻。金刚心者，谓菩萨之心，坚固不动，犹如金刚也。（菩萨，梵语具云菩提萨□，华言觉有情。） 〔一、觉了诸法〕，谓菩萨发大愿心，誓欲了知无量无边不可穷尽一切微妙法门，无有遗余，故云觉了诸法。 〔二、化度众生〕，谓菩萨以无上涅盘之道，度脱十方无量无边一切众生，悉得出离诸趣，故云化度众生。（梵语涅盘，华言灭度。） 〔三、庄严世界〕，菩萨谓十方世界，无量无边，不可穷尽；我当以诸佛国土最上庄严之具而庄严之，故云庄严世界。 〔四、善根回向〕，谓菩萨以种种修行善根，皆悉回向无上佛果菩提，普及法界众生，故云善根回向。（梵语菩提，华言道。） 〔五、奉事大师〕，大师即佛也，谓菩萨以所修善根功德，承事供养无量无边一切诸佛，悉令周遍，无所阙少，故云奉事大师。 〔六、实证诸法〕，谓菩萨於诸法实相之理，非实非虚，非有非无，悉皆真实证知，故云实证诸法。 〔七、广行忍辱〕，谓菩萨或被众生诃骂，或被楚挞，或截手足，或割耳鼻，或挑其目，或级其头，如是一切皆能忍受，无有□恨，故云广行忍辱。 〔八、长时修行〕，菩萨谓未来世劫，无量无边，不可穷尽；我当尽彼之劫，行菩萨道，教化众生，永无疲倦，故云长时修行。（劫，梵语具云劫波，华言分别时节。） 〔九、自行满足〕，谓菩萨建立妙行，以心为本，心体清净，则能圆满一切功德善根，具足无上大菩提道，故云自行满足。 〔十、令他愿满〕，谓菩萨自行既满，慈悲之心转更增上。故为求解脱者，说於涅盘之道，为求佛法者，说於大乘之法，悉皆令其愿心满足，故云令他愿满。［出华严经疏］ 理者，一真法界之性也；事者，一切世间之相也。盖真如不守，自性随缘，成一切法。故一切法全理而不碍众相之发挥；真理全事而不碍一性之明现。十回向品云：於有为界，示无为法，而不灭坏有为之相；於无为界，示有为法，而不分别无为之性。理事相望，融通无碍，互有不同，开为十门也。 〔一、理遍於事门〕，理遍於事门者，谓一真法界之理，遍在一切事法也。然理无分限，事有分限；事既即理，亦无分限，故一一微尘，具足真理。经云：法性遍在一切处，一切众生及国土，三世悉在无有余，亦无形相而可得。是也。（三世者，过去、现在、未来也。） 〔二、事遍於理门〕，事遍於理门者，谓理既遍於事，而事亦遍於理。以有分限之事，而具无分限之理。故一微尘，即遍法界也。 〔三、依理成事门〕，依理成事门者，谓依於真如之理，而成世间之事；事无别体，全揽理成。如波依水，全水成波也。（水喻理也，波喻事也。） 〔四、事能显理门〕，事能显理门者，谓理无形相，即事而明。事既依理而成，理乃藉事而显。如波相尽水，体全现也。 〔五、以理夺事门〕，以理夺事门者，谓事相既虚，全体是理。故一切事法，了不可得。般若心经云：是故空中，无色、无受想行识。是也。（色受想行识，即五阴也。） 〔六、事能隐理门〕，事能隐理门者，谓真理既随缘而成事相，遂令事显而理不现。如水成波，动显静隐。经云：法身流转五道，名曰众生。是也。（五道者，天道、人道、饿鬼道、畜生道、地狱道也。） 〔七、真理即事门〕，真理即事门者，谓真如理性，即是事法。非理之外而别有事。如水即是波，非波之外而别有水。般若心经云：空即是色。是也。 〔八、事法即理门〕，事法即理门者，谓世间一切事法，本无自性，皆由因缘会集而有，举体即是真性，而不出乎事法之外。般若心经云：色即是空。是也。 〔九、真理非事门〕，真理非事门者，谓事即真理，而非是事。盖理绝诸相，真妄有异，即妄之真异於妄，故如水湿性，则非波之动相也。（即妄之真，犹如即事之理。异於妄故者，谓理异於事也。） 〔十、事法非理门〕，事法非理门者，谓全理之事，而非是理。盖以事有差别性相异故，是以举体全理，而事相宛然，如波之动相，非是水之湿性也。［出显密圆通成佛心要集］ 〔一、护持国王，安乐人民门〕，宝星陀罗尼经云：一切国土中，所有陀罗尼流行之地，令其人王，常得拥护，势力自在；亦能拥护王之政教；一切不祥之事，皆悉断灭。复令财谷丰饶，人民安乐也。（梵语陀罗尼，华言咒，即愿也；亦云捻持，即真言也。） 〔二、能灭罪障，远离鬼神门〕，菩提场庄严陀罗尼等经云：若书写陀罗尼，置佛像中、塔中、杵中，或书在幢上、纸素竹帛等上，有众生得睹视者，或身手触者，或顶戴之者；乃至书于钟鼓铃铎之上，有闻声者，纵有五无间罪，悉皆灭尽；鬼神天魔悉皆驰散，无能侵害也。（五无间者，一趣果无间、二受苦无间、三时无间、四命无间、五形无间也。） 〔三、除身心病，增长福慧门〕，圣六字陀罗尼等经云：行人持诵陀罗尼，能除种种身心病苦，及一切贪□痴心，自然消灭。凡所出言，人皆信受。一切经论并世间典籍，自然通晓。纵其自身不作福业，十方如来所有功德，悉与此人，增长一切福慧也。 〔四、凡所求事，皆不思议门〕，观自在仪轨等经，皆说行人欲求所愿成就时，用四种物，一者弓箭及数珠、袈裟等，二者雌黄等种种药物，三者河岸上土作狮子、孔雀等禽兽之形，四者或塑画雕刻佛、菩萨、明王等像，置于坛中，如法诵咒，若得火焰出时，或手执，或涂身等，即得飞腾虚空，游诸世界，供养诸佛，随心所乐，悉皆成就，不可思议也。 〔五、利乐有情，救脱幽灵门〕，大宝楼阁等经，皆说若有众生，得见持咒人身者，或闻语音者，或影中过者，尽灭十恶五逆之罪，来世生诸佛国。又无垢净光等经，皆说若人广造恶业，死堕三涂，得持咒人，称亡人名字，专心诵尊胜随求等咒，亡者即离恶趣，生於天上也。（十恶者，一杀生、二偷盗、三邪淫、四妄语、五两舌、六恶口、七绮语、八贪欲、九□恚、十邪见也。五逆者，弑父、弑母、弑阿罗汉、破和合僧、出佛身血也。三涂者，刀涂、血涂、火涂也。） 〔六、是诸佛母，教行本源门〕，楼阁经云：真言是诸佛之母，成佛种子。若无真言，终不能成无上正觉。又三藏教尽从陀罗尼所出。又仪轨经云：□字即是无相法界，无相法界全是真言。是知真言总含万行，即三藏之本源也。（三藏教者，即经藏、律藏、论藏也。） 〔七、四众易修，金刚守护门〕，谓一切四众，行住坐卧四威仪中，易於诵习，不假备通教典，所以曼荼罗疏云：念如来之神咒，心心暗契如来心；讽菩萨之密言，愿愿冥符菩萨愿。何生死之不逃？何涅盘而不得？又大悲心陀罗尼经云：诵持陀罗尼者，是无畏藏善神、龙王、金刚密迹，常随卫护，不离其侧也。（四众者，比丘、比丘尼、优婆塞、优婆夷也。） 〔八、令凡同佛，如来归命门〕，大悲心陀罗尼经云：诵持陀罗尼者，口中所出言音，若善若恶，一切天龙闻者，皆是清净法音。又偈云：譬如灵丹药，点铁成金宝，诵持陀罗尼，变凡作贤圣。又佛顶偈云：十方世界诸如来，护念归念受持者。是也。 〔九、具自他力，现成菩提门〕，十住论云：一自力门，谓修六度万行等，如人陆地步行千里，其到则迟。二他力门，谓念佛等，如人水路船行千里，其到则疾。今真言中密具自他二力。又诸经中说真言行者，现世能成无上菩提。故楼阁经云：我於无量百千劫，虽行苦行，犹不得菩提。由才闻陀罗尼故，加行相应，便成正觉。是也。（六度者，一布施、二持戒、三忍辱、四精进、五禅定、六智慧也。） 〔十、诸佛如来，尚乃求学门〕，大乘庄严宝王经云：诸佛亦求神咒，何况凡夫而不持诵耶？［出华严经疏］ 唐清凉国师将欲解释华严大经，故先总启十种义门，列於经前，悬谈一经大意，使知教法兴起，有所自来。然圣人言不虚发，说必有由，非大因缘，莫宣斯典，故第一论教起因缘。因缘既兴，有所起教，不出三藏十二分教，故第二论藏教所摄。然藏教皆通权、实，今拣权取实，唯圆教收，故第三论义理分齐。既知圆义包含广博，未审被何根器，故第四论教所被机。虽知正被圆机，未知能诠，何为教体？故第五论教体浅深。已知教体该罗，未知所宗尊崇何义？故第六论宗趣通局。既知旨趣冲深，未委能诠文言广狭，故第七论部类品会。既知部类广则无尽，略乃百千，而亦未知何年传译？有何感应？使宗承有绪，故第八论传译感通。大旨既陈，随文解释，先明总目，故第九论总释经题。总意虽知，在文难晓，故第十论别解文义。故云十门释经也。（三藏者，经藏、律藏、论藏也。百千者，十万也；此经有十万偈，故摄论谓此经名百千经也。） 〔一、教起因缘〕，教起因缘者，明此经教法兴起之因缘也。谓如来出现，最初欲说甚深大法，即从眉间白毫相中，放大光明，以清净智眼，普观法界一切众生，具有如来智慧德相，但以妄想执著，不知不见。於是称法界性，而说此经，令诸众生修习圣道，永离妄想执著，自於身中，得见如来广大智慧，与佛无异。此则开示众生等有佛智因缘，而令斯教兴也。 〔二、藏教所摄〕，藏即含藏之义。谓经律论之三藏，各能包含无量义理也。教即契经、重颂、授记、讽颂、自说、因缘、譬喻、本事、本生、方广、希有、论议，十二分教也。所摄者，谓此经与彼三藏十二分教，互相摄也。若彼摄此，於三藏中，属经藏摄；十二分中，属契经、方广二分所摄。若此摄彼，则三藏十二分教皆属此经摄也。盖此经一法，能含无尽法门，而况法法圆融，重重无尽。经云：一切法门无尽海，同会一法道场中。是也。（契经者，谓长行散说之文也。重颂者，谓再颂长行之文也。授记者，谓佛授菩萨作佛之记也。讽颂者，谓不颂长行而直说偈也。自说者，谓佛不待他问而自说也。因缘者，谓有人问故为说是事也。譬喻者，谓假譬而说也。本事者，谓说弟子前世之事也。本生者，谓说菩萨所修行之事也。方广者，谓说正理之广大也。希有者，谓佛现神力种种等事也。论议者，谓决择辩论一切法义也。） 〔三、义理分齐〕，义即圆教所诠玄妙之义，理即法界所显圆融之理，谓此经所诠义理，正属圆教，说一法则诸法皆摄，谈一位则诸位咸收；是故尘含法界，念摄僧只，一切法门同归华严性海也。分齐者，以圆教所明，事事无碍，法界及一切尘毛，称性圆融，所显之理，正是此经分齐也。（僧只，梵语具云阿僧只，华言无数。） 〔四、教所被机〕，教所被机者，谓此圆融具德之教，正被一乘圆顿之机。诸大菩萨及无信等从类收摄，略有十机。令其信解悟入，同游华严性海。经云：我等诸佛，护持此法，令未来一切菩萨，未曾闻者，皆悉得闻，乃至深入如来境界。是也。（十机者，无信机、违真机、大实机、狭劣机、守权机、正为机、兼为机、引为机、权为机、远为机也。） 〔五、教体浅深〕，教体浅深者，谓如来说教，必有其体。若演华严之教，则以海印三昧，及事事无碍为体。今通论一大藏教，从浅至深，略而明之，有十体也。（梵语三昧，华言正定。海印三昧者，谓大海澄□，万像皆现，如印印物；如来智海，清净湛然，一切众生心念根欲，在如来三昧智中，犹海现像也。十体者，音声语言体、名句文身体、通取四法体、通摄所诠体、诸法显义体、摄境唯心体、会缘入实体、理事无碍体、事事无碍体、海印炳现体也。） 〔六、宗趣通局〕，语之所尚曰宗，宗之所归曰趣。通者，总论一代时教，从狭至宽，以为十宗。局者，别局一经也。此经总以因果缘起，理实法界，不思议为宗，故所谈所尚之语，不出乎此。盖令人寻宗归趣，称性起修，证入法界，成佛果德。若余诸经，则说法各异，归趣不同也。（十宗者，我法俱有宗、法有我无宗、法无去来宗、现通假实宗、俗妄真实宗、诸法但名宗、三性空有宗、真空绝相宗、空有无碍宗、圆融具德宗也。） 〔七、部类品会〕，部即诸部，类即流类。谓从此经部内，流出别行之经也。盖此经教海难思，无穷无尽，从狭至广，略显十类一略本经即今所传之经，一部，三十九品，八十卷文。九会所谈，四万五千偈。其余九类部品会数，广略各不同也。（十类经者，略本经、下本经、中本经、上本经、普眼经、同说经、异说经、主伴经、眷属经、圆满经也。九会者，一会菩提场，二会普光明殿，三会忉利天宫，四会夜摩天宫，五会兜率天宫，六会他化天宫，七会、八会皆在普光明殿，九会逝多林也。） 〔八、传译感通〕，传译者，谓西天传至东土，译彼梵语，成此华言也。盖此经前后凡二译。一晋义熙十四年，北天竺僧佛度跋陀罗，於扬州谢司空寺，译梵本为三万六千偈，成六十卷。一唐证圣元年，于阗国僧实叉难陀，於东都佛授记寺，再译旧文，兼补诸阙，增益九千偈，共前四万五千偈，成八十卷。即今流传者是也。感通者，佛度跋陀罗译经之时，感龙王遣二青衣童子，每日从池而出，以给瓶砚之水。实叉难陀译经之时，感天降甘露，徵应良多，备载传记也。（梵语佛度跋陀罗，华言觉贤。梵语实叉难陀，华言喜学也。） 〔九、总释经题〕，总释经题者，谓总以妙义解释大方广佛华严经之题目也。盖大方广者，所证法也；佛、华严者，能证人也。又云大以体性包含，方广乃业用周遍，佛谓果圆觉满，华喻万行披敷，严乃饰法成人。经谓贯穿常法。故一经体用，尽大方广；五周因果，皆佛华严。斯乃人法双标，法喻齐举，具体具用，有果有因，理尽义圆，统摄无外，为一部之宏纲也。（业用者，谓佛不思议功德之业，称体之力用也。五周因果者，所信因果，差别因果，平等因果，成行因果，证入因果也。） 〔十、别解文义〕，别解文义者，谓既总释经题，则当别解经文，使妙义之不壅也。此经文富义博，一文一句，包含法界，科释难尽。略而言之，大科三分。盖圣人设教，必有其渐。将说微言，先显因由。故此经从世主妙严品为序分。因缘既彰，当机受法，故此经从如来现相品至入法界品为正宗分。正宗既陈，务於流通，复令末叶传芳，法灯永耀。故此经从入法界品内，尔时文殊师利从善住楼阁出已下，为流通分。故祖师作疏述钞，尝释其义焉。（梵语文殊师利，华言妙德。）谓阴相藏密，犹如马阴，不可见也。［出华严经随疏演义钞］ 魔，梵语具云魔罗，华言能夺命，谓能夺众生智慧之命；又翻作障，能於修道之人而作障难故也。 〔一、蕴魔〕，谓色受想行识五蕴为魔也。盖贪著五蕴之法，起惑造业，障碍正道，遂失智慧之命，是名蕴魔。 〔二、烦恼魔〕，谓一切烦恼之惑为魔也。盖贪著五尘之境，起诸烦恼，障碍正道，遂失智慧之命，是名烦恼魔。（五尘者，色尘、声尘、香尘、味尘、触尘也。） 〔三、业魔〕，谓一切恶业为魔也。盖杀盗淫妄诸罪恶业，障碍正道，遂失智慧之命，是名业魔。 〔四、心魔〕，谓一切我慢之心为魔也。盖心怀贡高，常生□慢，障蔽正道，遂失智慧之命，是名心魔。 〔五、死魔〕，谓人寿尽命终为魔也。盖业报已毕，舍离现生之处，障蔽修道，遂失智慧之命，是名死魔。 〔六、天魔〕，谓欲界第六他化自在天为魔也。盖此天为欲界之主，见人修道，以为失我眷属，空我宫殿，即兴魔事，恼乱行者，令人障蔽正道，遂失智慧之命，是名天魔。 〔七、善根魔〕，谓著所修一切善法为魔也。盖修行之人，或得一善，即生取著之心，更不加修，由是障蔽正道，遂失智慧之命，是名善根魔。 〔八、三昧魔〕，梵语三昧，华言正定。谓著於所得禅定为魔也。盖修禅之人，得一三昧，久味耽著，不求升进，障蔽正道，遂失智慧之命，是名三昧魔。 〔九、善知识魔〕，谓悭吝於法而为魔也。盖於一切诸法，起执著心，不能开导於他，障蔽正道，令人遂失智慧之命，是名善知识魔。 〔十、菩提法智魔〕，梵语菩提，华言道。谓著一切法而为魔也。盖修行之人，於菩提之法，起智执著，坚守不舍，障蔽正道，遂失智慧之命，是名菩提法智魔。［出因果经］ 谓耶舍长者子，朋党五十人。优楼频螺迦叶，师徒五百人。那提迦叶，师徒二百五十人。伽耶迦叶，师徒二百五十人。舍利弗，师徒一百人。大目犍连，师徒一百人。此千二百五十人，并先事外道，勤苦累劫而无所证，承佛化导，即得证果，於是感佛之恩，一一法会，常随不舍。故诸经首，列众皆云千二百五十人俱者，以此也。（梵语优楼频螺迦叶，华言木瓜林。梵语那提迦叶，华言河。梵语伽耶迦叶，华言城。梵语舍利弗，华言身子。梵语大目犍连，华言采蒋氏。）谓等觉菩萨复住寿千劫，学佛一切威仪，象王观视，师子游步，修佛无量不可思议神通化导之法，皆现在前，入佛行处，坐佛道场也。辐即车轮中之辐，谓足下毂网轮纹，众相圆满，有如千辐轮也。谓人初生天时，欲升虚空，心生怖畏，设飞不高，去则不远，或傍城壁，或依附地，是为第五相。谓半月能男，半月不能男，是名半不男。半字教者，谓声闻藏，谈理未遍，若字之有半也。梵语半托迦（无翻），此尊者与一千三百阿罗汉，多分住在三十三天。（三十三天即忉利天也。）谓修禅之人，於摄念时，虽了觉观烦恼念念不住，但随所缘，或明或昏；明则觉观攀缘起诸思想，昏则无记瞪瞢，无所觉知，是为半明半昏觉观发相。谓比丘尼每月当二次，於大德比丘处求教诫法，以自策进道业也。半月形相者，谓结界之处，如半月之形也。以此处或水或路等，生势状如半月，或立石种树，以为界相也。半行半坐三昧者，若依方等经，七日为期，唯诵袒持咒。旋百二十匝，一旋一咒。不迟不疾，旋竟却坐，思惟实相之理。若依法华经，三七日为期，但诵本经。故经云：其人若行、若立，读诵是经，若坐、思惟是经，我乘六牙白象，现其人前。此等三昧，俱是半行半坐也。（梵语袒持，华言秘要。）华即从喻得名，感果严身为义。谓行敷荣，心华开觉，万行圆成，众德备体也。华严，经名也。时者，谓初说此经，如日照高山之时也。盖如来初为大乘根熟者，首谈此经。唯是无尽法界，性海圆融，空有齐彰，色心俱入；湛森罗於海印，现刹土於毫端。但化大乘菩萨，是名华严时也。（海印者，即三昧之名。喻佛智也。谓如来之智，鉴照诸法，如海能现万像也。刹，梵语具云刹摩，华言土田，此云刹土者，华梵兼举也。）谓当作七宝莲华想，一一华叶，作百宝色，纵广二百五十由旬；一一华叶，有百亿摩尼珠王，以为映饰，放千光明。毗楞伽宝以为其台，台上有四宝幢，幢上宝幔，如夜摩天宫，是名华座观。（毗楞伽，梵语具云释迦毗楞伽，华言能胜。梵语夜摩，华言善时分。）谓此大莲华，能持世界刹海，安住其中，四方均平，清净坚固，故曰华持刹海。（刹，梵语具云刹摩，华言土田。）华即喻也，因即行也。谓以种种万行之因华，皆由此心而能开觉。故云华是心因。卑劣慢者，以劣自夸也。谓己但有下劣少分之能，反自矜夸，以彼多分之能不及於我也。单人者，如佛说阿弥陀等经是也。谓释迦佛为能说之人，阿弥陀佛为所说之人。此经以两土果人立名，故云单人立题。（梵语释迦，华言能仁。梵语阿弥陀，华言无量寿。两土果人者，释迦佛为娑婆国土之果人，弥陀佛为极乐国土之果人也。）单法者，如大般涅盘等经是也。谓大般涅盘以法立名，故云单法立题。（梵语般涅盘，华言灭度。谓大患永灭，超度生死，是究竟之法也。）譬者，比喻之义。如梵网等经是也。谓梵网以譬喻立名，故云单譬立题。（梵网者，谓梵天宝网，其目不同，以譬戒律之目，亦各各不同也。）谓贩卖刀杖弓箭杀生器具之处，忌於结界建坛，诵咒作法，以其多杀害心，非吉祥空闲之地，难以安住作法也。谓炫卖女色之处，忌於结界建坛，诵咒作法，以其秽污不洁，妨於道行，作法难成也。谓贩卖经卷佛像之处，忌於结界建坛，诵咒作法，以其不信因果，无有善心，非吉祥空闲之地，难以安住作法也。井宿主於金师。鬼宿主一切国王大臣。柳宿主雪山龙。星宿主巨富者。张宿主於盗贼。翼宿主於贵人。轸宿主须罗吒国。宝生部者，谓如来得三界法王位，入金刚宝三摩地，愍念众生，而行慧施，心无吝惜，三轮清净，以平等性智，说诸陀罗尼，令诸众生所求一切伏藏，皆得现前，而证得河沙功德，是为宝生部。故南方以宝生如来为教主也。（三轮清净者，谓能施之人，所施之物，及受施之人，皆无取著也。）谓於世界南方而涌也。南行七步者，经云：示现欲为无量众生作最上福田也。
南行七步者，示现欲为无量众生作上福田故也。象主之国，人则躁烈，多习异术，亦能清心释累，出离生死。其地暑湿宜象，故名象主。时太子又欲向彼园林游观，净饭王闻之，於是敕令街巷洒扫严净，或有老病死亡之人，悉令驱逐，勿使太子见之，复生厌离之心。及太子出南门，作瓶天子以神通力，化作一病患人，身体羸瘦，喘气微弱，命在须臾，不能起举。太子见已，为驭者言：若我此身，病亦不免，何暇向彼园林游戏？宜速还宫，我当思惟，作何方便，得免斯苦。梵语阎浮提，华言胜金洲。阎浮是树，提是洲名。因树立称，故名阎浮提。在须弥山南，其土南狭北广，形如车箱，纵广七千由旬；人面亦像地形，人身多长三肘半，於中有长四肘者；人寿百岁，中夭者多。谓南阎浮提日正中时，东弗婆提日则始没，西瞿耶尼日则初出，北郁单越正当半夜。（梵语阎浮提，华言胜金洲。梵语弗婆提，华言胜身。梵语瞿耶尼，华言牛货。梵语郁单越，华言胜处。）谓菩萨闻如是法，即当奉行，思欲化他，必须博学一切经典，与夫世间艺术无不谙练，求闻禀听，心不疲厌，是名博闻无尽。谓诸比丘，攻学异术，卜命相形，讲谈吉凶，而求利养，是为邪命。谓修道之人，非时不卧，为调摄身心，或时暂卧，则右胁宴安，不忘正念，心无昏乱，如法而卧也。卧具即床褥枕席之类，此可以调摄身心，将养劳苦，以进道行，是以供养佛僧也。梵语卫世，华言无胜。其人在佛前八百年出世，时人以其昼避声色，匿迹山薮；夜绝视听，方行乞食，有似鸺□鸟，故名鸺□仙人。及获五通，遂说论十万偈。谓证菩提，便欣入灭。六句生者：一者实，谓诸法体实，为德业所依；二者德，即道德也；三者业，即作用也；四者大有，谓实、德、业同一有也；五者同异，谓如地望地是同，望水即异，水火风等亦然；六者和合，谓诸法和合，如鸟飞空，忽至树枝，住而不去，法亦如是，由和合故，令有住也。（五通者，足不履地、知人心命、回眼千里、呼名即至、石壁无碍也。）谓外道计前形处见其变坏，以为无常，今谓此形色即是无常，故云即色无常。卵生者，谓依壳而出也。婆沙论云：昔有商人，入海得一雌鹤，遂生二卵，卵渐湿熟，生二童子，端正聪明，年长出家，得阿罗汉。大名世罗，小名邬波世罗是也。（梵语阿罗汉，华言无学。）
卵生金翅鸟王，居树东面，欲啖龙时，飞往东枝之上，观大海水，乃即飞下，以两翅扇大海水，令水自开二百由旬，取龙食之。此鸟王惟能取卵生龙，不能取胎、湿、化三生龙也。
卵生龙，居吒奢摩离树东面，所居宫殿，皆七宝庄严。（梵语居吒奢摩离，华言鹿聚。七宝者，金、银、琉璃、玻璃、砗磲、码瑙、赤真珠也。）
谓若於鬼道，以护法力，乘通入空，此阿修罗从卵而生，鬼趣所摄。
卵生者，从壳而出生也。谓此类有情，因虚妄颠倒之惑，起飞沉乱想之业，惑业和合，故感此生之报，即鱼鸟龟蛇之类是也。（飞沉者，若想念浮举，则为飞禽；若情念沉重，报为鱼蛇之类也。）谓思惟欲界五尘，能起众恶，是为因□，复思此身为三十六物屎尿臭秽之所成就，是为果□。□因、□果，皆须厌恶也。（五尘者，色尘、声尘、香尘、味尘、触尘也。三十六物者，外相十二，谓发、毛、爪、齿、眵、泪、涎、唾、屎、尿、垢、汗也。身器十二，谓皮、肤、血、肉、筋、脉、骨、髓、肪、膏、脑、膜也。内含十二，谓肝、胆、肠、胃、脾、肾、心、肺、生藏、熟藏、赤痰、白痰也。）谓众生见欲界生死之苦，烦恼惑业之集，深生厌恶，起大加行，修於圣道，对治苦、集，故名厌患对治。谓我等当观生死之中，虚假不实，如水上泡，速起速灭，往来流转，犹如车轮。此身众苦所集，一切皆是不净，甚可厌离。当以此心而行忏悔也。谓人厌恶世间皆是有为之法，能招三界生死之苦，欲求出离此苦，即发心修行，是名厌离有为发心。（三界者，欲界、色界、无色界也。）谓思惟身中所起心数，缘於贪欲，不能出离，是为因苦。复思欲界报身，饥渴寒热，病痛刀杖等种种所逼，是为果苦。苦因、苦果，皆须厌恶也。（心数者，受、想、行也。）谓思惟烦恼障覆真性，不能显发，是为因障。复思此身质碍，不得自在，是为果障。因障、果障、皆须厌恶也。谓佛本为大事因缘，出现於世，开示众生，咸得作佛。法华经云：我此九部法，随顺众生说，入大乘为本。佛意如斯，故不分也。（九部者，一契经、二重颂、三讽颂、四因缘、五本事、六本生、七希有、八譬喻、九论议也。）叉，梵语具云叉耶，华言尽。谓入诸法尽性不可得故。经云：唱叉字时，入般若波罗蜜门，名息诸业海藏。疏云：犹言尽空业海。二禅亦色界天也。谓菩萨修戒定慧，证双三昧。以此天独有内净支、喜支二种定相，即果报双，而未见双空、双假、双中之理，故以此三昧，令其舍离净喜，而证双空等也。（双空者，谓见、思二惑俱空也。双假者，谓见假、思假，即见、思惑，以此惑体虚假不实故也。双中者，谓破见、思惑，同入中道也。）双持山者，谓二山相倚也。又言持双者，文互用耳。此山高广各四万二千由旬。谓如来身土，一如融通无碍，犹若虚空，性相俱寂，是名双泯土。谓众生若发心修行，背妄归真，则能反出生死，至於涅盘，是为反出生死。（梵语涅盘，华言灭度。）谓反问於他，而使其答也。如先梵志问佛已，佛言：我还问汝，随汝意答。色是如来否？受想行识是如来否？梵志答曰：非也。佛又问云：离色受想行识是如来否？梵志又答言：非也。盖如来之法，不即五阴，不离五阴，梵志不达，故皆答言非也，是名反问答。上品者，於十善，欲作、正作、作已，三时之中，心俱不悔也。谓众生念念知三恶道苦，及知人间苦乐相间，唯天上纯受诸乐，而求生彼故，闭摄内根，不著外尘，修行天道，是名发上品十善心。（三恶道者，饿鬼道、畜生道、地狱道也。内根者，即意根也。）下品者，於作善之时，即生悔心也。十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。谓众生念念欲胜於人，轻他重己，而外扬仁义，行修罗道，是名发下品十善心。（梵语阿修罗，华言非天，谓行非天也。）谓众生念念欲得利智辩聪，高才明哲，鉴达古今，不信出世教法，而行尼犍道，是名发世智心。（梵语尼犍，华言离系，即外道也。）谓贪痴我见慢等，悉能发生一切恶业，是为发业无明。中品者，於作善已后，起少悔心也。谓众生念念忻乐世间，修行五戒，行人之道，是名发中品十善心。（五戒者，不杀生、不偷盗、不邪淫、不妄语、不饮酒也。）谓同异情见之垢既净，则本觉之慧光明开发。经云：净极明生，名发光地。（情见者，谓依情分别之见也。）谓三地菩萨，明修八禅定行，同於色界四禅，无色界四空处，故云发光地寄色无色界天乘。（八禅定者，色界、无色界各四禅定也。四禅者，初禅、二禅、三禅、四禅也。四空者，即空处、识处、无所有处、非非想处也。）谓菩萨见诸众生，迷惑昏暗，障诸善法皆无明了，故加功用行，发起深广之心，如法修行，智慧光发，即断暗钝之障，证胜流真如，是名发光地断障证真。（暗钝障者，谓忘失闻思修三慧，照法不能显现也。胜流真如者，谓此真如，流出教法，於余教法极为胜也。）谓众生念念起贪□之心，日增月甚，造上品十恶，行火涂道，是名发地狱心。（上品者，谓人作恶，於欲作、正作，作已，三时之中，俱不能悔也。十恶者，一杀生、二偷盗、三邪淫、四妄语、五两舌、六恶口、七绮语、八贪欲、九□恚、十邪见也。火涂道者，即地狱道也，谓地狱中受火床□炭等苦也。）经云：太子初出家时，自持宝刀，而发愿云：我今截落此发，誓与众生断除烦恼习障，寻以发掷空中，时帝释接向天上，建塔供养。谓慈愍一切众生轮回生死，受种种苦，誓愿救拔，是名发大悲心。谓依四弘誓愿，发无上菩提之心，上求佛道，下化众生，是名发大愿心。（四弘誓愿者，众生无边誓愿度、烦恼无数誓愿断、法门无量誓愿学、佛道无上誓愿成也。）谓欲以智慧广求一切佛法，普令众生，皆得法喜之乐，是名发大智心。谓世间之人，虽不见法灭之相，但见恶世众生，为烦恼所障，不能出离生死；遂作是念：於此恶世，尚不能发二乘之愿，况能志求无上菩提。我当发心，亦令他发，以此发心为增上缘，故乐佛大智，发菩提心。（二乘者，声闻乘、缘觉乘也。）谓由前十信，相蹑进修，作真方便，显发十住之心，此心真精，发本明耀，令彼十信之用，於明耀中，遍互涉入，圆成一心之德。经云：以真方便，发此十心，心精发辉，十用涉入，圆成一心，名发心住。（十用，即十信之用也。）谓如来最初发菩提心，修习胜行，成就功德，皆为普被法界群生，咸令利益安乐，是为发心普被恩。（梵语菩提，华言道。）谓闻如来说本因中大愿大行，誓度众生，是以遂发信心，学佛行愿，成发心益。谓出家之人，发勇猛心，脱离凡俗，习佛菩提，而能怀佩道妙，为世福田，是为初净德也。（梵语菩提，华言道。）梵语菩提，华言道。谓十信菩萨，於无量生死中，为阿耨多罗三藐三菩提故，而发大心，名为发心菩提。（十信者，信心、念心、精进心、慧心、定心、不退心、护法心、回向心、戒心、愿心也。菩萨，梵语具云菩提萨□，华言觉有情。梵语阿耨多罗三藐三菩提，华言无上正等正觉。）谓发誓愿，要制其心，凡所修行，期证道果。若不要心，或恐退失，所谓若不发心，万事不成。是故诸佛菩萨，莫不发诸誓愿，而成正觉，是为发愿。谓以真如实心、趣果善心，二心功德，善巧回向，发愿求生净土，速证法忍，广拔一切众生苦恼，故名发愿心。（法忍者，谓於无生之法，忍可、忍证也。）无漏者，不漏落生死也。谓众生念念厌离世间生死之苦，断除贪□痴之妄惑，常修无漏之因，而行二乘之道，是名发无漏心。（二乘者，声闻乘、缘觉乘也。）谓人礼佛，慧心明利，达佛境界，内外清净，虚通无碍，礼一佛时，即是礼一切诸佛，礼一切诸佛，即是礼一佛。以诸佛法身，体本融通，故礼一拜，遍通法界。礼佛如是，礼法礼僧亦然，是为发智清净礼。谓众生念念厌下欲界尘境，忻上梵天胜妙之乐，而行色、无色之道，是名发梵心。（色、无色者，谓色界、无色界也。）欲界主者，即欲界他化自在天主也。谓众生若念念张大威势，夺他所化，以自娱乐，而行魔罗道，是名发欲界主心。（梵语魔罗，华言能夺命。谓能夺人智慧之命。称大魔者，即此天也。）谓众生念念起心，欲多眷属，如海吞流，愚痴贪著；起中品十恶，行血涂道，是名发畜生心。（中品者，谓作恶已后，起少悔心也。血涂道者，即畜生道也，谓畜生常被互相吞啖之苦也。）发即策发，谓心昏沉时，应用精进之行而策起之，故名发相。梵语菩提，华言道。初起大志，造趣所期，名之为发。不依偏权之教，而依圆实中道妙境，名曰真正。菩提即所期之果，妙境即所行之路，心即能行能趣之心也。盖由中根之人，观上妙境不悟，须再加发心，於静心中思惟彼我，痛悯自他无量劫来沉沦生死，纵发小志，迷菩提心。我今虽知，行犹未备，故依前妙境，发四弘誓。谓众生无边誓愿度，烦恼无数誓愿断，此二誓，下化众生也；法门无尽誓愿知，佛道无上誓愿成，此二誓，上求佛道也。发此誓愿，如理思惟，豁然悟理，入凡、圣位，是为发真正菩提心也。（偏权圆实者，谓藏通别三教为偏、为权，圆教为圆、为实也。弘誓者，弘，广也；誓，制也。谓发愿广制其心也。凡圣位者，凡即五品十信之位，圣即十住等位也。）梵语菩提，华言道。谓欲得如来身者，当发菩提心，救度众生，於身命财，无所吝惜，当以此心而行忏悔也。
梵语菩提，华言道。谓修行之人，往昔专起恶念，遍恼一切；今则广发兼济之心，遍虚空界，利益於他，以此翻破遍布之恶心也。梵语菩提，华言道。谓菩萨发无量菩提心，恒起大悲，救护众生，摄化成就，即得生如来家，是名发菩提心受生藏。梵语菩提，华言道。谓发无上道心，深信因果，诵大乘经，劝进行者，是为净业。谓月盛满之时，一切道路邪正夷险，悉皆明白；行者之心，欢喜前进。犹如来说法开示明了，令诸众生勇猛进修，趣向大涅盘之道也。谓风从[(齐-(月-一))/肉]中生，流转冲喉，鼓动唇舌，由此势力，而能发声，名发语风。发起众者，开端发起之众也。谓激扬发动，使如来有所说，使大众有所闻，乃至发起问答等是也。菩萨出现於世，方便开示，能令一切有情，发起善心，修行善业；如日出时，能令世人各营生业也。谓勤供养礼敬三宝，赞叹随喜劝请诸佛，以爱敬三宝淳厚心故，信得增长，乃能志求无上之道。又因三宝护持力故，能令业障消除，善根增长，故名发起善根方便。（三宝者，佛宝、法宝、僧宝也。）谓诸众生，由烦恼妄惑，造诸杀盗淫妄种种恶业，轮转生死，无有出期，是为发起恶行过失。谓修行之人，所有过失，不可隐覆，即当发露忏悔。以此翻破覆讳过失之心也。谓众生念念欲得名闻，四远八方称扬，内无实德，虚比圣贤，唯行谄诳，起下品十恶，行刀涂道，是名发饿鬼心。（下品者，谓作恶之时，即能悔也。刀涂道者，即饿鬼道也，谓饿鬼中常受刀杖逼迫之苦也。）叔者，即父之叔，於己为叔祖也。谓从二十岁后，贪欲转盛，於五尘境，四方驰求，是名为取。（五尘者，色尘、声尘、香尘、味尘、触尘也。）谓取芦苇中本空虚，自性不实，以譬根尘中间各无自性，一切皆空，是名取中空。谓菩萨常以二种摄取众生，一者常以舍心，以财饶益一切众生，令其离於贫穷。二者常以慈悲心，以法饶益一切众生，拔恶邪见，教修正法，是名取摄。谓定心运想，取其现相为期。於道场中或见佛来摩顶，或见光现，或见华飞，或梦中见诸瑞相，或闻空中声；於此诸相，随获一种，罪即消灭，是名取相忏。谓善取法界之相，若事若理，以智慧照了，悉使法法圆融，事理无碍，是名取相智也。取即取著。谓诸众生於见取、戒取，妄计执著，广行不善，由此遂招未来生死之苦，流转三界，不能出离，是名取结。（见取者，即身见、边见、邪见也；外道取著此等邪见，以为正见也。戒取者，谓外道妄计自身前世从牛狗中来，即便食草□秽，取以进行，以为戒也。）谓如优陀夷共妇出家，分别已久，优陀夷往到妇处，两情欲爱不止，各相发问，欲精污衣，尼得此衣，后即怀胎，是名取衣受胎。（梵语优陀夷，华言出现，日出时生故。）谓出胎之后，诸根领纳前境好恶等事，故名为受，是为出胎现在果也。
谓从五六岁至十二三岁时，因六尘触对，六根即能纳受前境好恶等事，虽能了别，然未能起淫贪之心，是名为受。谓既与观慧相应，若证初禅得乐支时，即能觉了，便於乐支，不起见著，以无所受而受乐触，是为特胜。谓既与观慧相应，若证初禅喜支，即能照了，而此喜支，则无过失，是为特胜。（支，分也。）受即领受之义，水泡即浮沤也。谓水因风动，或因物系忽尔成泡，须臾即没。以譬众生所受苦乐之事，亦如水泡起灭无常也。受以领纳为义，谓六根受六尘也。菩萨思惟所有诸受，皆悉是苦，愚人颠倒，计以为乐；贪爱染著，不肯暂舍。菩萨自既勤行断苦受已，复教他人亦如是观。知受是苦，不生贪染也。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）受戒阿□黎者，即比丘受戒之师也。谓既得出家，必须依师求受戒法。律云：於受戒时得作羯磨者。是也。（梵语羯磨，华言作法。）受即领受，引即引取。如受诸戒品，戒是色法，所受之戒，即是受所引色。又如意识领纳声香味触等法，乃至忆念过去曾见境界，皆名受所引色。信力故，受念力故，持谓於如来言教，以坚固深信受之，於己忆持不忘，是为受持法师。
谓於诸佛所说教法，从师禀受，持而弗失也。谓归依佛法僧宝，具足众戒，不犯威仪，是为净业。谓为律师者，於毗尼藏所传之师，须知次第授受之由。若佛授优波离，如是次第师师相承，乃至于今，於其名字，或能尽知，或知一二，而不忘失，所以称之为律师也。谓於所受戒法，始终坚持不毁不犯，而於同修梵行之人，不生轻鄙，令他欢喜，是名受持戒法。谓修行人能受持如来正戒，一切平等，不生分别差别之见，顿绝妄想邪思之心，戒体圆明，而得解脱，究竟至於无上菩提，无有退转也。（梵语菩提，华言道。）受润者，从喻而立名也。受即领纳，以三草二木喻七方便，众生为能受也。润即沾润，谓如来说前四时三教之法，如云注雨，为能润也。法华开前四时三教之法，皆即圆法。七方便众生，咸蒙授记作佛。譬如三草二木，皆一地所生，一雨所润，无复差降，故名不二。此之不二，不出一念。故心法妙所以为门也。（三草二木喻七方便者，下草喻人、天，中草喻声闻、缘觉，上草喻藏教菩萨，小树喻通教菩萨，大树喻别教菩萨也。此七方便，因对下草，故列人天；而合藏通两教二乘但为二也。上之七方便，因对论权实之法，故不及人天也。）谓人之生，父母交遘，赤白和合，以成其身，故名受生不净。谓菩萨随其心念，能於诸世界中，示现受生，无障无碍，是名受生自在。受用土者，即报身如来受用之土也。受用有二：一者，若以相应净识所修，自利行满，从初成佛，尽未来际，相续变为纯净佛土，周圆无际，众宝庄严，是名自受用土。二者，若以大慈悲力所修，化他行满，随十地菩萨所宜，变成净土，或大或小，或胜或劣等是也。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）受用相者，谓眼等诸根，有增上力故，而外诸色尘境界得生，即有苦、乐、逆、顺受用之相也。受用身有二种：一者，自受用身，谓诸如来修习无量福慧所起无边真实功德，恒自受用广大法乐也；二者，他受用身，谓诸如来由平等智，示现微妙净功德身，居纯净土，为住十地诸菩萨众，现大神通，转正法轮，令彼受用大乘法乐也。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）谓既体达本无我为能施之人，亦无他人为受施之者，是名受空。受经阿□黎者，即比丘受经之师也。谓出家者，必须依师受习经文，解说义理。律云：从所受经，得读修妒路，若说义乃至一四句偈等。是也。（梵语修妒路，又云修多罗，华言契经。）谓於五阴等法中，妄计我之后身，当受罪福果报，故名受者。谓诸有情，於剑树刀山，镬汤□炭，洋铜铁汁，备受诸苦，无有休歇，故名受苦无间。受即领纳之义。谓六识与六尘相应，而有六受，和合积聚，故名受蕴。（六识、六尘、六受者，眼识受色尘，耳识受声尘，鼻识受香尘，舌识受味尘，身识受触尘，意识受法尘也。）受即领纳之义。谓受是六根幻受，实是般若真空，即幻受而明真空，是名受蕴实相。（六根者，眼根、耳根、鼻根、舌根、身根、意根也。）受即领纳之义。谓意识领纳六尘之时，识於受中，生喜住著，故名受识住。（六尘者，色尘、声尘、香尘、味尘、触尘、法尘，以其能染，故名尘也。）谓既与观慧相扶，若证初禅一心支时，即能照了一心，不起颠倒；於一心中，获得正受，是为特胜。谓邪见之人，随逐恶知识，以分别心，受持邪戒，而堕於人我、断常、□慢、贪欲、□恚、愚痴，种种差别邪见，不知出要解脱之道也。谓根能变现也，遇男则变为女，遇女则变为男，是名变不男。变化土者，即应身如来变化之土也。谓佛以不思议神力，随诸众生善恶之业，变现净秽之土，方便设化是也。
改易不常为变，无而忽有为化。谓如来变化身所依之土，以利他成事智为体。此由往昔修习利他之行，故能随众生心变现净秽种种国土，是名变化土。谓如来法身，无感不形，无机不应，如千江月，随水现影，影虽有殊，月本是一，故名变化法身。谓诸如来以不思议神力，变现无量随类化身，居净秽土，为未登地诸菩萨众及二乘等，称其机宜，现通说法，令其各得诸利乐事，是名变化身。（二乘者，声闻乘、缘觉乘也。）
变化身者，谓无而忽有，名为变化，即应身也。谓诸如来，随顺机宜，变现此身也。
谓声闻、缘觉、菩萨以无漏定力，於十方世界变现其身，故名变化身。变化身者，改转不定，名之为变；无而忽有，名之为化。即劣应身也。变化土者，谓佛以大慈悲力，随诸有缘众生所宜，化为佛土，或大或小，或净或秽，佛变化身依之而住，是名变化身依变化土。谓佛、菩萨以神通力，则能种种变现，乃至现诸身相，或胜或劣；现诸国土，或净或秽等，是名变化通力。因移果易，名为变易。谓声闻、缘觉、菩萨虽离三界内分段生死，而有方便等土变易生死。如初位为因，后位为果；又后位为因，后后位为果。以其因移果易，故名变易生死。（方便土者，修戒定慧方便之道，得生其中，在方便土。）
谓菩萨以无漏智力，断其□惑，所感殊胜细异熟果，以因移果易，而为生死，故名变易生死。（漏即漏落生死，今言无漏者，谓菩萨依大智慧而修，不漏落生死，故名无漏智。□惑，即尘沙等惑也。）
因移果易名为变易。谓阿罗汉、辟支佛、菩萨既离三界生死，出生方便等土，就其断惑证果之时，因移果易，论为生死，是名变易生死。（因移果易者，如初果为因，二果为果；二果为因，三果为果；三果为因，四果为果是也。方便土者，二乘之人，修方便道，断见、思惑，而居此土也。）变即转变，易即改易。谓二乘等虽出三界，尚受方便等土法性之身，因移果易，是名变易身。（二乘者，声闻乘、缘觉乘也。）谓口发言称美诸佛菩萨功德，是名口业供养。谓此外道，计从空生风，从风生火，从火生暖，暖生水，水生冻，坚作地，地生五谷，五谷生命，命没还归虚空也。（五谷者，禾麻黍菽麦也。）谓口应远离四种语：一、不乐说人及经典过，二、不轻慢，谓不倚大乘而轻蔑小乘也，三、不赞他亦不毁他，四、不生怨嫌之心。善修如是安乐心故，是名口安乐行。谓菩萨修行时，虽被人轻嫌打骂，闻已能忍，不起斗诤，是名口忍行。谓口出妄言、绮语、两舌、恶口等，是名口恶说。谓比丘住平等大慈，以修其口，常与众生说一切法，令其得乐，无有乖诤；亦知众生悉有佛性，未来必得上上清净口业，是以敬之如佛，故名口慈和敬也。（上上，谓佛也。）谓佛具无量智慧辩才，所说之法，随众机宜，皆得证悟，是名口无失。谓凡所言说，真实诚信，永离邪妄之语，是名口业清净。口轮亦名正教轮。谓佛所说之法，无不为令众生翻邪归正，依教修行也。句即句逗，逗止也、住也。大智度论云：天竺语法，众语和合成句。如菩为一字，提为一字，是二不合，则不成语；若二和合，名为菩提。又唯识论云：句诠差别，是为句身。（句诠差别者，谓诸法差别之相，由句而诠显也。）梵语只域，华言故活。谓佛有疾，使只域治之，因行针出血，疾得顿愈。虽出佛血，由治疾故，而得福报。梵语只夜，华言应颂。谓应前长行而颂也。
梵语只夜，华言应颂，又云重颂，或云偈。谓应前长行之文，重宣其义也。或二句、四句、六句、八句乃至多句等。皆名为颂。
梵语只夜，华言应颂，又云重颂，或云偈，谓应前长行之文，重宣其义也。或二句、四句、六句、八句、乃至多句等，皆名为颂。
梵语只夜，华言应颂，又云重颂。谓应前长行之文，重宣其义，或六句、四句、三句、二句，皆名颂也。谓受罪众生，既至此狱，狱卒以其罪人掷大镬中，沸汤烹煮，受诸痛苦，号啕叫唤，故名叫唤地狱。谓如来音声，巧妙而可爱乐也。谓法师说法，须有经文证据。其未解者，更为譬喻而说。文句清雅，言词显了，人若听者，无不欣喜好乐，故名可喜乐言。谓声闻之人，知苦、集之法是可损害，乃修道品，断见、思烦恼，而证涅盘，虽断见、思，而习气无明，随伏不舍，故名可害随眠。（苦、集即苦谛、集谛也。道品，即三十七道品也。梵语涅盘，华言灭度。习气者，见、思惑之余习气分也。）谓修福，可得人天中生；修戒定慧，可得阿罗汉乃至佛果；是名可得愿。（梵语阿罗汉，华言无学。）谓欢乐之声，可适其意，故名可意声。谓人勤修道行，断生死惑业，如救疗众病，但知生死之病而可救疗，不知乐著涅盘之心相续不舍，故名可救疗烦恼现行。（梵语涅盘，华言灭度。）谓世间有漏烦恼等法，体本虚妄，自性不实，皆是无常，故名可破坏也。可见有对色者，即一切色尘也。谓世间之色，眼则可见，有对於眼故也。疏云：愿我右手著地之时，犹如世尊坐金刚座，地震现瑞，证大菩提也。（梵语菩提，华言道。）疏云：愿我右膝著地之时，令诸众生得正觉道也。谓行忏悔时，当右膝著地，以显翘勤恳切之诚也。合，即相合之义。引余义合此正说之理也。谓如五蕴法中本无有我，而人颠倒妄执有我，既遮破已，即知无我。既知无我，则知常等亦无，是名合。谓行忏悔时，须合掌当胸，以表诚心之不乱也。谓月盛满之时，其光照故，莲华开而复合。犹如来说法开示明了，众生五欲覆盖之心，不令发起也。（五欲者，色欲、声欲、香欲、味欲、触欲也。）谓如来既具胜妙之德，故一切世间赞叹供养者，亦获吉祥，故曰吉祥。谓世有一海，生吉祥草，故名吉祥草海。谓如来所说涅盘之法，虽有四教之异，莫不为令众生同得实相之理，同跻大学之地。如经所说，一切众生同有佛性，同一解脱，同一因果，乃至一切同得常乐我净之类，犹如大海，虽纳百川，同一咸味也。（四教者，藏教、通教、别教、圆教也。）谓由自性功能和合而生三界系缚之法及不系缚法，亦得成办和合，是名同事因。谓菩萨以法眼明见众生根性，随其所乐，即分形示现，同其所作，使其各沾利益，因是生亲爱心，依附受道，得住真理，故名同事摄。同体相入者，谓一缘多缘无别体，故名为同体。若一缘有力，则能持多一，若多一无力，则依彼一缘。是故一能摄多，多便入一；多能摄一，一便入多也。同体相即者，谓本一多一同是一体，故相即也。盖本一有体，能作多一；多一无体，由本一成多一，即本一也。故本一有体，则多一无体，多一有体，则本一无体也。（本一者，谓多数中随其所用之一即为本也。）谓修菩萨行者，施心无量，观诸众生与己无异，所有财产，平等受用，无有彼此也。谓诸众生迷失真性，同见一切虚妄境界，同受苦乐，同业所感。譬如一国之人，同见瘴恶不祥之事，是名同分妄见。同名天者，谓此天与人同其名字也。同居土者，有秽有净。谓如此土娑婆世界，沙砾充满，即同居秽土也。西方安养世界，金宝庄严，无四恶趣，即同居净土也。虽净秽有异，皆是凡圣共住，故名同居也。（梵语娑婆，华言能忍。四恶趣者，修罗趣、饿鬼趣、畜生趣、地狱趣也。）同异圆满者，谓前九义有同有异，总合为一，成大缘起。令多义门，同时具足，皆悉圆满也。谓如来说般若之后，涅盘之前，说法华经以会三归一，万善悉向菩提，是名同归教。（会三归一者，会合声闻、缘觉、菩萨三乘而归於一佛乘也。梵语菩提，华言道。）
谓如来於般若之后，涅盘之前，说法华经以会三归一，万善悉向菩提，是名同归教。（会三归一者，会声闻乘、缘觉乘、菩萨乘，同归佛乘也。梵语菩提，华言道。）谓比丘通达实相正理，知罪不可得，为欲安立众生於实相正理，以方便善巧，同持戒品，无有乖诤；亦知众生同此戒善，未来必得菩提大果，是以敬之如佛，故名同戒和敬也。（梵语比丘，华言乞士。梵语菩提，华言道。）同者，即同於终、顿二教也。然终教但诠一性一相，理事无碍。顿教但诠无二无三，言思斯绝。今此同教，具诠一性一相，理事无碍，无二无三，言思斯绝。同彼二教，俱显一乘，故名同教一乘也。（无二者，无声闻、缘觉也。无三者，兼无菩萨也。）谓举一法时，顿具一切诸法。一法既具，法法亦然，交互同时，皆得相应，具足圆满。经云：一切法门无尽海，同会一法道场中。是也。同生天者，谓此天与人同时而生也。谓染净二法，皆同真如性相。譬如种种瓦器，皆同微尘性相，故名同相。
义不相违名同，谓义虽有种种差别，而同一法界缘起故也。如眼耳等诸根，虽各不同，而共一身，不相违背，故曰同相。同类因，亦名自种因，谓过去善法与现在善法为因，现在善法与未来善法为因，故名同类因。恶、无记法，亦复如是。（恶、无记法者，恶即恶法，无记即不善不恶之法也。）谓比丘通达实相正行，而能了知无作无行，为欲安立众生於实相正行，以方便善巧，同修诸行，无有乖诤；亦知众生同此诸行，渐积功德，当成佛道，是以敬之如佛，故名同行和敬也。谓修观行之人，互相策发，切磋琢磨，并心齐志，如乘一船，故名同行善知识。谓比丘通达实相正理，而能了知诸法本无所得，亦无所知见，为欲安立众生於实相正见，以方便善巧，同一切知见，无有乖诤；亦知众生因此知见，必得种智圆明，是以敬之如佛，故名同见和敬也。（种智者，即一切种智也。）谓佛约百亿同类世界，遍於虚空，皆有主伴，同说无尽法轮。不思议品云：如一佛身，转如是无尽法轮；如是尽虚空界，一一毛端分量之处，一一化身，皆如是说音声文字句义，一一充遍法界，故名同说经。名即假名也。谓一切圣凡，情与无情，若根若尘，各有自相，逐体称呼，是为名也。（根者，眼耳鼻舌身意六根也。尘者，色声香味触法六尘也。）名者，依事立名；句者，众语合成；文者，联合众义。皆言身者，身即聚集之义。谓此三者，长短高下，次第行布，而能诠显教法之体也。谓或从知识处闻，或从经卷中见，知此理性，即佛之名。於名字中，通达解了一切诸法皆是佛法，是为名字即佛。谓能止息诸恶，勤行众慈，可以沙弥名字称之。即二十岁已上，皆号名字沙弥也。谓於诸法之中，推求一切名字，皆悉不实，是为名寻思。名即世间之声名也。谓人因声名能显亲荣己，故至贪求乐著，而不知止，是为名欲。名即假名。谓若有是物，则有是名；以此推之，物则为主，名则为客；名既为客，则是假名，推求实义，了不可得。故论云：推名於物是客，故云名求不得。谓如来圆满一切殊胜功德，十方世界，无不闻知，故曰名称。佛本行集经云：菩萨既生兜率，其诸天众，即唤菩萨名为护明，展转称唤，其声上彻净居，乃至色界天顶，是名名胜也。（护明，释迦佛也。从迦叶佛时，护持禁戒，梵行清净，命终生天，不失本心，不忘宿行，故曰护明。）色即识心，色即羯逻蓝也。此之名色，是胎中初七日之形位，诸根未成之称，即五蕴肉团之体，是为胎中现在果也。（梵语羯逻蓝，华言凝滑。五蕴者，色蕴、受蕴、想蕴、行蕴、识蕴也。）
名即是心，谓心但有名而无形质也；色即色质，即是身也。谓从托胎已后，至第五个七日，名形位，生诸根形，四支差别，是名为色。（四支者，即两手两足也。）名即名字，言即言说。此分别名字言说之识，即是第六意识。由第七识传送熏习第八种子之识，而能成就染分之相，故云名言熏习。谓前世说法时，上中下语以善及人，令闻法者，归敬三宝，相从者众，是故今世得名誉远闻福德。（三宝者，佛宝、法宝、僧宝也。）名即名字。楞伽经云：名身者，谓依事立名；盖一名非身，众名连合，方名为身。又唯识论云：名诠自性，是为名身。（名诠自性者，谓诸法自性，由名而诠显也。）谓菩萨道德既隆，名闻流布，故人多归向。当念所受利养等事，但为施主作福田故，而乃受之。不可贪著，执为己有。随其所得，即与众共，不使有一毫矜吝之心也。梵语阿难，华言庆喜。生时合国欣庆欢喜故也。以其亲承佛旨，传以化人，即传持声闻藏也。梵语阿难跋陀，华言喜贤。以其住於有学之地，得空、无相、无愿三解脱门，即传持缘觉藏也。（空者，谓了达自性本空，无我、我所也。无相者，谓一切法空无男女相也。无愿者，谓了达诸法无相，无所愿求也。以能空此三者，即得自在无碍，故云解脱门也。）梵语阿难迦罗，华言喜海。以其解了如来说法，无说而说，说即无说；所谓佛法大海水，流入阿难心。即传持菩萨藏也。谓又次下匙时，心须想念：愿我此生，所修善根，回施众生，普共成佛。后右足喻身者，谓龟以后右足藏於甲中，以譬众生收摄身根，不令觉触，则不被一切触尘之所害也。后善者，流通分居后，故名后善。如经分别功德品十九行偈后至经尽，为流通分是也。谓如来开示众生，先说法，而后设喻，以显之也。如经所说，莫轻小罪，以为无殃。水滴虽微，渐盈大器，是名后喻。后左足喻舌者，谓龟以后左足藏於甲中，以譬众生收摄舌根，不令尝味，则不被一切味尘之所害也。谓依止於心，缘於外境，种种分别，境智有异，如人开目，众色显现，以其於根本智后而得此智，是名后得智。谓或过去无量生中作善作恶，於此生中受善恶报，或在未来无量生中，受善恶报，是名后报。
后报者，谓今身造业，来世未受，多生之后，乃受果报也。谓菩萨於前五摄之后，摄取众生於此生内，即能成熟，是名后摄。谓人作恶业已后，复起心缘念往所作事，是名后起心时。谓阿罗汉三界惑业已尽，更不受生。其最后身，依有余涅盘而住，故名后边依。（梵语阿罗汉，华言无生，又云无学。三界者，欲界、色界、无色界也。有余涅盘者，罗汉三界惑业已尽，尚余色身未灭故也。梵语涅盘，华言灭度。）向即回因向果之义。谓别教菩萨，於十回向位中，修习中观，故名向观。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。中观者，谓观一切法非空非假，即中道也。）吒，大品般若经作他，梵语具云他那，华言处。谓知诸法无住处故。经云：唱吒字时，入般若波罗蜜门，名随愿普见十方诸佛。谓第八识为染净之所依止，以能含藏一切善恶种子，故名含摄藏。吼者，雄声猛烈之谓。吼有三相：一方独吼名吼，四方俱吼名遍吼，八方齐吼名普遍吼。呕喉地狱者，谓受罪众生，由寒苦增极，唇舌俱不能动，但於咽喉内振气而作此声也。周遍者，谓真如性体，於一切处，无不周遍也。谓无所不在曰周遍，无法不摄曰含容。故观全事之理，随事而一一可见；全理之事，随理而一一可融。是则一多无碍，大小相含，互摄互容，重重无尽，隐显自在，神用不测，真可谓入华严无尽法界之境，故名周遍含容观。足备曰周，普通曰遍，谓诸梵天心光莹净，普映十方，而其音声周遍远闻，而不迫窄，是名周遍远闻音。谓甘淡咸苦等味，以其实可尝知，故名色也。谓一切可尝之味，而对於舌，是名味入。味因即味尘也。谓药王、药上二法王子等，於无始劫，为世良医，一切草木金石之味，悉能遍知。承事如来，了知味性非空非有，非即身心，非离身心，皆是本然清净妙味，从是开悟，得入圆通。故云如我所证，味因为上。（劫，梵语具云劫波，华言分别时节。）谓舌所尝种种饮食肴膳美味等，是名味尘。
谓种种饮食肴膳美味等，是名味尘。味者，谓舌所尝种种诸味也。以其微细，故名味微。
谓舌所尝种种诸味，以其微细，故名味微。谓种种饮食肴膳等美味，能令众生乐著无厌，故名味欲。谓舌所尝一切诸味，名为味界。味知即舌根也。谓□梵钵提，於过去世，轻弄沙门，有牛[口*司]（音诗）病。佛为遮谤，赐之数珠，令常念佛，清净心地。又观舌根，知味之性，非体非物，应念得超世间诸漏，悟入圆通。故云还味旋知，斯为第一。（梵语□梵钵提，华言牛[口*司]，以其宿世曾作牛王，余习未除，故食后常虚[口*焦]也。梵语沙门，华言勤息。还味旋知者，谓不著尘味，不随妄知也。）谓於天下男女，及象马巨细等声，无不能闻，若有呼其名者，或远或近，随即而至，是为呼名即至。谓天命当尽，舍所受身，故名命尽死。然或有命尽非是福尽，或有福尽非是命尽，或有福命俱尽，皆为命尽死也。（福，谓财物等。）谓诸有情，堕此地狱，从初入时，至百千万劫，一日一夜，万死万生，受苦无间，故名命无间。谓诸众生，取乐生爱，不能如实观察乐是苦因，反求长命，受此诸乐，是名命求。谓往古世时，人寿八万四千岁，今时人寿转减，百岁者稀。以恶业增故，寿数短促，是名命浊。（亦名长功德），谓若人净扫寺地，因净地故，功德增长，而於命终当生天上。谓朋狎饮酒，善行不修，恶业日增，命终之后，而堕恶道也。谓命将终时，冷触渐起，唯有此识，能执持身。此识若舍，四大分散，是名命终时识。（四大者，地大、水大、火大、风大也。）谓於五阴等法中，妄计有我，命根成就，连持不断，故名命者。菩萨已离三界生死，虽不修命业，而於彼天托生。天数寿命四千岁。天寿毕已，降生中国，以补佛处，是名命胜也。（三界者，欲界、色界、无色界也。）谓菩萨得长寿慧命，经无量阿僧只劫，住持世间，无有障碍，是名命自在。（梵语阿僧只劫，华言无数时。）梵语和伽罗，华言授记，谓如来为诸菩萨、缘觉、声闻授作佛记。如法华经云：汝阿逸多，於当来世而成佛道，号曰弥勒。等是也。（梵语阿逸多，华言无能胜。梵语弥勒，华言慈氏。）
梵语和伽罗，华言授记。谓如来为诸菩萨、辟支、声闻授作佛记。如法华经云：汝阿逸多，於当来世，而成佛道，号曰弥勒。等是也。（辟支，梵语具云辟支迦罗，华言缘觉。梵语弥勒，华言慈氏，阿逸多，即弥勒字也。）和合亦名相杂，谓菩萨由后得智，於先所缘一切诸法和合相杂境界，而能观察照了。由此观察，即得转一切烦恼而依菩提也。和合因者，如善法与善心和合，不善法与不善心和合，无记法与无记心和合也。（无记法，即不善不恶之法也。）谓修习圣道之众，常令和合，不使离散，当来之世，受三禅天福。经云：和合圣众，是为第三受梵天之福也。谓一切法皆由因缘和合而成，本无实体；若因缘别离，即便散坏。且如众生由四大和合而成其身，若四大别离，即便散灭，是名和合离散无常。（四大者，地大、水大、火大、风大也。）和尚，梵语邬波遮迦，于阗国译云和尚，华言力生，即教授师也。谓出家者，因师教诲之力，生长法身，其恩实重，人能供养恭敬，即获福利，故名和尚田。谓佛常居中道，妙解从容，所出音声和雅调适，能令闻者心皆融释，因声会理，故名和适音。谓诸梵天，心离欲染，爱乐律仪，而其音声柔和典雅，离诸□犷，是名和雅音。咒藏者，即如来所说一切秘密心咒也。如诸陀罗尼，及凡经中所有神咒是也。（梵语陀罗尼，华言咒。）
咒藏者，即除一切疾病陀罗尼，辟除诸恶陀罗尼等是也。（梵语陀罗尼，华言咒，亦云能持，谓持善不失，持恶不生也。已上经、律、论、咒是声闻四藏也。）
咒藏者，即楞严咒、大悲等咒。是也。（已上经、律、论、咒，是菩萨四藏也。）咒，愿也。谓诸菩萨获得如是总持，令其咒愿悉皆神验，能除一切众生种种灾患，是名咒陀罗尼。谓习诸邪法咒术，咒於龙蛇，以为戏乐，是为恶律仪。咸，盐味也。其性润，能滋於肌肤，故味之调者，必以盐为首。菩萨初出世时，一切天人阿修罗等，咸悉称赞；如月初出时，世间一切大小人民，咸悉瞻仰，无不赞美也。（梵语阿修罗，华言无端正，又云非天。）谓咽喉中常有津液，上妙美味，如甘露流注也。（哆，丁可切），哆，大品般若经作多。梵语具云多他，华言如。谓入诸法真如之相不动故。经云：唱哆字时，入般若波罗蜜门，名圆满光。疏云：悟一切法，真如不动，圆满显现。谓愚痴鲁钝，不能了知根本等罪犯与不犯，及於微小之罪，不能发露忏悔，是名哑羊僧。（根本等罪，即杀盗淫妄也。）
谓於三藏教无所了达，譬如哑羊，无辩说用，是名哑羊僧。（三藏教者，经藏、律藏、论藏也。）谓唐朝玄奘法师译无著菩萨论，及无性菩萨所造论释，是为唐摄论。净即清净。谓佛於华藏世界而说是经，其地金刚，无有染相，故名唯净。谓众生心外，更无别佛；以佛真心，即众生真心故。故所说教，即众生自现，是名惟听无说。谓世间、出世间一切诸法，唯是真心所现。然法唯心现，全法是心，心既圆融，法亦无碍。经云：知一切法，即心自性。是也。唯性者，即如来所证法性之体也。谓如来之体，身外无土，土外无身，身土不殊，唯一法性，是名唯性土。染即秽染，谓佛於娑婆世界摩竭提国等处而说是经，隐覆净相，故名唯染。（梵语娑婆，华言能忍。梵语摩竭提，华言善胜。）识，即心也。谓一切行业皆由识心而起，而此识心，全由真如之理变现，是名唯识真如。论云：了别一切行，唯是识性。是也。谓於一切时一切处，随身口意所有作业，知惟自心，於念念间，悉以三观观察所起之心，是名唯识观。（三观者，空观、假观、中观也。）
识即心识也。谓别、圆二教大乘菩萨，皆了世间一切外尘诸法，自性清净，本来无实，此理深妙，唯意缘知，故名唯识观。谓佛真心外，无别众生，以众生真心，即佛真心故。故所说教，唯佛所现，是名唯说无听。
谓众生全在诸佛心中，故则果门摄法无遗。故所说教，唯佛所现，是名惟说无听。唱令家者，谓歌唱曲令，但取欢娱，能乱禅定。比丘若行乞食，此处不可往也。谓诸众生，内外恶缘既具，即内灭善心，外灭善事；又於他人所作善事，不生随喜之心，是以流转生死也。谓如来法音，善解决了，遍知一切诸法也。菩萨出现於世，一切聪慧之人，知有利益，心生爱乐，念念皈依；其无智愚人及诸邪魔外道，未免憎嫉；如日行空，内外明朗，凡诸善人，无不忻爱；至若盗贼等辈，为恶之人，未免憎嫉也。谓一切善法，无所不摄，乃大善根众生之所共修。名有五种：一者，不味著，谓於禅定之味，不乐著也。二者，慈心俱，谓爱念众生之心，与禅俱发也。三者，悲心俱，谓悲愍众生之心，与禅俱发也。四者，喜心俱，谓欢喜众生离苦得乐之心，与禅俱发也。五者，舍心俱，谓无憎无爱，平等之心，与禅俱发也。善人远离者，谓贤善之人，悉皆远离，而不亲近。由其宿世悭吝法故，於现生中，而得此报也。菩萨能於生死险难之中，为诸有情，方便指示引导，令出一切烦恼恶道，悉获安隐；如海导师，能於险难之中，为作指引，令其安隐。谓修菩萨行者，於种种财法惠施众生，无所吝惜；诸佛戒律，坚守护持；遇诸苦难，忍受无悔；诸正法行，精进无怠；安住禅定，心不散乱；以正智慧，照了诸法；乃至种种行业皆悉修习，是为善修事业。（菩萨，梵语具云菩提萨□，华言觉有情。）谓修五戒十善之法，摧灭四恶趣业，而得天人果报，是为善净法轮。（五戒者，不杀、不盗、不邪淫、不妄语、不饮酒也。十善者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。四恶趣者，修罗趣、饿鬼趣、畜生趣、地狱趣也。）谓一切言辞，若美不美，若近若远，悉能明了，是名善分别言音通。谓法师说法，辩才无碍，能以善巧言词，於一法中分析无量义理，故名善分析言。菩萨於一切法，无所不知，名到一切智城；智能破惑显理，城能防恶御敌，故菩萨积集无量功德，具足殊胜力能，故得到一切智城；如海导师，具足力能，故得到彼城邑也。谓比丘於律仪中当学之法，善能裁制安立，令无差谬，具是功德，方宜为人戒法之师也。谓现前地菩萨，修行六地法门，成就功德，多作善化天王。所作自在，一切声闻难问，无能退屈，统领天众，善能教化，令他除灭我慢之心，故云善化天王。谓众生得生净土者，以由彼国纯诸菩萨以为胜友，内无烦恼惑业之累，外无邪魔恶缘之境，故一生之后，即不退转也。善品者，善人所修诸道品也。谓劫末时，世间有情广造十恶之业，不修善道。至劫增时，人民广修十善及诸道品，是名善品增盛。（十恶者，一杀生、二偷盗、三邪淫、四妄语、五两舌、六恶口、七绮语、八贪欲、九嗔恚、十邪见也。十善者，不杀生、不偷盗、不邪淫、不妄语、不两舌、不恶口、不绮语、不贪欲、不嗔恚、不邪见也。）菩萨善备福智诸行资粮，欲摄受广多有情，发菩提心，积集善行，出离生死恶道，悉到一切智城；如海导师，善备资粮，令诸商众，出离险恶道路，到彼城邑，得安隐也。谓菩萨修行，常行六度之行，所生功德善根，令一切众生平等皆得，仍复为彼回向无上菩提，是名菩萨善好意。善巧安心者，善以法性自安其心也。以法性为所安，以寂照为能安。寂即是止，照即是观。若信此心但是法性，则起是法性起，灭是法性灭；了其实不起灭，妄谓起灭，如是体达功成，法界俱寂，是名为止。若观察此心体是无明，无明痴惑，即是法性；无明、法性，本来皆空，空亦不可得。法界洞朗，名之为观。若离法性无安心处，若离止观无安心法。由上发心不悟，故用此方便善巧，令心得安也。谓比丘於诸戒律，善能建立一切法则，令人修学，无所违越，具是功德，方宜为人戒法之师也。谓人生世间，宿习垢重，恶缘易染，而况邪惑蔽心，生诸贪著。若不遇善知识劝教，则终不能发心，修习善行。故云善心难生。谓第六识所起一切善法之性也。善有世间、出世间不同。世间善者，即五常、十戒等是也；出世间善者，即四弘、六度等是也。此众善法，皆由意根所缘，生成法则，故名善性。（五常者，仁义礼智信也。十戒，即十善，谓不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。四弘者，即四弘誓愿也。谓众生无边誓愿度，烦恼无尽誓愿断，法门无量誓愿学，佛道无上誓愿成。六度者，一布施、二持戒、三忍辱、四精进、五禅定、六智慧也。）谓人凡有善恶吉凶之事，必先形於梦寐，以为徵验也。谓既得真如之体，即发妙用，凡所照了，悉是真如。经云：发真如用，名善慧地。谓九地菩萨，以无量智，观察无边境界，说法教化众生，超於世、出世间，是一乘法，故云善慧地寄显一乘。谓菩萨以无量智，观察众生境界，皆如实知，得无碍智慧，遍说诸法，普令获益，即断利他门中不欲行障，证智自在真如，是名善慧地断障证真。（不欲行者，谓第八地於无相中舍离功用也。智自在真如者，谓得此真如已，於四无碍智得自在也。）谓比丘於所建立法则，及所当学，或众有所疑，善能广为开说，断除其惑，令得如式修持，具是功德，方宜为人戒法之师也。谓佛说经，善权变化，无有方所，或出或处，皆顺机宜，随类开演，令人悟解，悉得证入，是为善权。谓修菩萨行者，当善权方便，救护一切众生，所谓或生天上，乃至或入地狱，不舍生死，随类现形，但为利乐有情，不为自求度脱，是为善权方便。谓国王智谋机变，神用莫测，於柔顺服从者，方便而保爱之；强戾梗化者，则方便而制伏之。是以普天之下，畏威怀德，无不爱乐也。（梗化者，谓强梗弗顺化也。）谓如来说法，音声柔和，善顺而不卒暴也。谓菩萨以种种修行善根，皆悉回向无上佛果菩提，普及法界众生，故云善根回向。（梵语菩提，华言道。）谓著所修一切善法为魔也。盖修行之人，或得一善，即生取著之心，更不加修，由是障蔽正道，遂失智慧之命，是名善根魔。菩萨从初发心，於一切善法，精进勤修，渐渐增长，乃至坐於道场，一切胜相，皆悉圆满，即智德成就也；如白分月，其光明增，至十五日，盛满圆具矣。（从初一日至十五日，名白分月。）谓於妙观慧中，种种明现，以显圆融之德。十方诸佛，莫不依此圆融而为法则。经云：如是圆融，能成十方诸佛轨则，名善法行。谓如来以善法音，开化一切众生，令其爱乐也。谓此天精见现前，陶铸无碍，故名善现天也。（精见现前，陶铸无碍者，范土曰陶，熔金曰铸。以妙精明见陶铸，一切像空，无障碍故也。）谓由无痴乱行，故能於同类中，显现异相；於异相中，不见有异；同异圆融，互现自在。经云：则於同中显现群异，一一异相，各各见同，名善现行。谓比丘入大众中，动止有时，若见上座，不应安坐，若见下座，不应起立，是为善知坐处。（上座者，谓戒腊在前，道德闻达之比丘也。）谓世之良医，善能应病与药，人若服已，其病即愈；病既愈已，身心安隐，不复更发。以喻如来为诸众生善说法药，对治一切众生业惑之病，人能依而修之，则得出离生死之苦，成就涅盘之乐，一切业惑，不复发起矣。（梵语涅盘，华言灭度。）善知法义者，谓菩萨无碍之智，善知一切诸法句义差别也。谓世之良医，善能知人种种疾病；以喻如来善知一切众生业惑等病也。谓世之良医，善知对治之方。如患冷病者，则以热药对治；患热病者，则以冷药对治；患不冷不热病者，则以温和之药对治。药若对病，病无不愈。以喻如来说法，若众生多贪欲者，则说不净之观治之；多嗔恚者，则说慈悲之观治之是也。谓世之良医，善知疾病所起之由；或由风湿，或由冷热，乃至饮食色欲之类，发於众病。以喻如来善知众生皆由无明烦恼为其根源，而有生死轮回之病也。谓悭吝於法而为魔也。盖於一切诸法，起执著心，不能开导於他，障蔽正道，令人遂失智慧之命，是名善知识魔。菩萨精修於身口意三者之业，思惟策励，悉令清净。譬如善浣衣人，能除秽垢也。梵语三昧，华言正定。菩萨修习正定，不乱不昏，遂使功德资长。譬如出财与人，得人保息，方获利益也。菩萨於诸众生，常起怜悯之心，虽有加恶於我，不生□恼。譬如慈父爱念小儿，虽有秽垢，不生憎恶也。菩萨於诸众生，起大悲心，设有病苦，常行救济，不生疲怠。譬如良医，亲近病者，心无厌舍也。菩萨修习菩提之道，勇猛精勤，心无间断。譬如以木钻火，未热不息也。菩萨虽处欲尘，而不染著，精修梵行，增长法财。譬如商人，善於贩卖，获大利益也。菩萨成就道业，为化导有情，虽出没於生死中，不为生死染著。譬如病人服苦涩药，但为除病，不生嫌弃也。菩萨能调伏自心，破除烦恼，增长菩提。譬如有智之人，善能调伏奴仆之类也。（梵语菩提，华言道。）梵语般若，华言智慧。菩萨以清净智，照了世间一切诸法，心无疑惑。譬如幻师，知诸幻事，悉由幻作，求其真实，皆不可得也。谓此天於十方世界，妙见圆澄，更无尘象，及一切沉垢，故名善见天也。（十方世界等者，谓一心在定，定能发慧，於慧心中，见十方界圆遍澄凝，更无世界内外尘象，及无心地昏沉之垢也。）善见山者，谓见者称善也。高广各五千二百五十由旬。谓人能常怀大慈，爱念众生，以种种方便而作饶益，是为难也。谓如来於无量劫中，修习信、进、念、定、慧善根，常为法利，不为食利，若读若诵，而於诸法义理，无不通达晓了。故云善解诸法义。（信进念定慧名为五根，亦名五力。谓信则信於正道、助道之法。进则於正助之道，精进勤修也。念则观想思念正助之道也。定则摄心在定。慧则内性自照也。）谓诸比丘，於大乘法，方便演说，令初心习学之人，有所依凭，进修於道，是故能令正法不灭。善逝者，即妙往之义也。谓以无量智慧，能断诸惑，妙出世间，能趣佛果，故号善逝。释，即解释。难，即疑难。谓法师说法，人若有疑难谘问，须善解释，令义理分明，易得开解，故名善释难言。谓法师说法，须随顺佛经显了解释，令其闻者咸皆信顺，入於正道；终不引余外道邪论，以惑於人，故名善顺入言。谓鼻中之气，虽无声相，而结滞不通者，为喘。坐禅之人，若依之而数，则心结难定，故须拣而不用也。谓心於顺情之境，而受忻悦之喜，是名喜受。欣庆之心为喜。谓行者获得初禅天定，利益甚多，如是思惟，□喜无量，故名喜支。
欣庆之心名喜，谓行者初发禅时，乃有喜生，所舍欲界之乐甚少，今得初禅，利益甚多，如是思惟，欢喜无量也。
欣庆之心名喜，谓行者初得内净时，得免觉观之患，而获胜定内证之喜无量也。谓菩萨庆他众生离苦得乐，其心悦豫，欣庆无量，故名喜无量心。谓帝释诸天，若游此苑，极妙欲尘种种皆集，历观遍览，喜乐无穷，而不生厌。喜梦者，谓因内心有所欣喜，而形於梦也。喜，即□喜。谓心契悟真法，得□喜时，善能觉了此喜不从颠倒法生，住真法喜，故名喜觉分。谓如来说法，为众生根钝，非由譬喻，则不能领解。如师子王以喻佛身，乃至大象王、大龙王、波利质多罗树、七宝聚大海、须弥山、船师、导师若是等喻，皆名喻语。（梵语波利质多罗，华言圆生，以其枝叶四布也。七宝者，金、银、琉璃、玻黎、砗磲、码瑙、赤真珠也。梵语须弥，华言妙高。）谓如[牛*秦]牛母，但嗅犊气而亦怀胎，是名嗅香受胎。（[牛*秦]，牛名，犊牛子也。）忿怒之心名为□。谓於一切违情之境，即起忿怒，是为□使。谓於五尘违情境上，忿怒暴起，昏迷不了，是名嗔惑。经云：若王食已，将欲饮浆，索先陀婆，智臣即便奉器。谓器中本空，以譬如来或说空者是正解脱，大乘菩萨即知此是如来说正解脱，欲令众生修学空想也。谓一切无情世界，皆假山河大地而成，有侧有仰，名之为器，又复各各差别不同，故名器世间。
世界如器，名器世间。乃是释迦如来所化之境，即三千世界也。（梵语释迦，华言能仁。三千即小千、中千、大千也。）世界如器，名器世间。谓从第八识转相而成现相，即有山河大地等境界，故名器世间境。谓世界如器，隔别名世，间差名间，故名器世间。谓彼安养国土，广大无边，如太虚空，清净光明，如日月轮，具足珍宝庄严，是名器世间清净。器界者，世界如器，即国土也。谓器界亦能说法者，即如来不思议神力而变现也。如华严经，菩提树等能作佛事。又如极乐国土，水鸟树林云台宝网，皆演妙音是也。（梵语菩提，华言道。菩提树等能作佛事者，谓菩提树及光明宝网，皆能演说法音也。）噩梦者，谓因内心有所惊愕，而形於梦也。（噩韵会作愕。）［出法华经文句］ 〔一、理一〕，理即中道一实相之理也。此实相之理，诸佛众生体性平等，无有增减。但众生体虽本具，全体在迷。唯诸佛觉知如实之相，乘此实道，出应於世，要令众生得此实相。故经云：是法非思量分别之所能解，唯有诸佛乃能知之。又云：诸佛唯以一大事因缘故，出现於世，为令众生开示悟入佛之知见，佛之知见，即理一也。（一大事因缘者，即一实相也。其性广博名大，诸出世之仪式，故名事，众生有此机感故名因，佛乘机而应，故名缘。） 〔二、行一〕，行即所修一乘之妙行也。谓实相之理，自非一乘妙行莫能证得。故经云：正直舍方便，但说无上道。又云：诸有所作，常为一事，事即是行，故名行一也。 〔三、人一〕，人即所化之众生也。佛出世之意，但为教化菩萨，成就佛道。盖由机器不纯，不得已而权施三乘之教，渐令入大故。至法华，即开三乘之权，而显一乘之实。三乘之人，同是菩萨之人，故名人一也。（三乘者，声闻乘、缘觉乘、菩萨乘也。） 〔四、教一〕，教谓圆顿妙教，即一佛乘也。如来於前四时，随顺机缘，不得已而权说诸乘。至于法华，开显权即是实。故经云：十方佛土中，唯有一乘法，无二亦无三，故名教一也。（四时者，华严时、鹿苑时、方等时、般若时也。无二者，谓无藏教、通教之二也。无三者，谓无藏教、通教、别教之三也。）［出诸经要集］ 佛告诸比丘：世有四事不可得免，古今已来，天地成立，无免此苦。以斯四苦，佛兴于世，令诸众生，咸得脱离。（梵语比丘，华言乞士。） 〔一、常少不可得〕，谓年幼之时，发黑齿白，形貌光泽，众人瞻戴，莫不爱敬；一旦老耄，头白齿落，短气呻吟，欲使常少，不至老者，终不可得。 〔二、无病不可得〕，谓身体强健，行步轻便，一旦疾病，伏著床枕，不能动转，欲使常安无病，终不可得。 〔三、长寿不可得〕，谓欲求长寿，五欲自恣，放心逸意，将期永久，无常卒至，忽然命终，欲求长寿，终不可得。（五欲者，色欲、声欲、香欲、味欲、触欲也。） 〔四、不死不可得〕，谓父母兄弟妻妾子息欢娱笑乐，意可常得，无常卒至，魂神独逝，欲求不死，终不可得。［出金光明经玄义拾遗记］ 涅盘经中，明四教之理，但可智证，不可言说，以其理本无说故也。（四教者，藏教、通教、别教、圆教也。） 〔一、生生不可说〕，生生者，能生、所生也。谓根尘相对，是为能生，由此根尘相对之时，一念心起，分别好恶，是为所生，即心法也。能所兼言，故名生生。此是藏教所诠，实有生灭之法，法虽生灭，理本无言，故云不可说也。 〔二、生不生不可说〕，生者即前根尘相对所生之法也；不生者，了此所生之法，当体即空也。既达所生之法本空，故云生不生也。此是通教所诠之理，理本无言，故云不可说也。 〔三、不生生不可说〕，不生者即真空之理也；生者从空出假而起度生之用也。此言别教之人，於十住位中，修习空观，了法无生，故云不生；而又不住於空，复於十行中而修假观，起十界度生之用，故复云生也。此是别教所诠之理，理本无言，故云不可说也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十界者，佛界、菩萨界、缘觉界、声闻界、天界、人界、阿修罗界、鬼界、畜生界、地狱界也。） 〔四、不生不生不可说〕，谓理本不生，事即理故，事亦不生，是名不生不生。又惑体本空，故不生；智用亦泯，故不生，是名不生不生。又无因可修故不生，无果可证故不生，是名不生不生。此是圆教所诠之理，理本无言，故云不可说也。［出优婆塞戒经］ 经云：佛言善男子，受优婆塞戒者，先学世事，既学通达，如法求财，若得财物，应供父母妻子眷属，其余藏积俟用，不应寄附四处也。（梵语优婆塞，华言清净士。） 〔一、老人〕，谓年老之人，死日渐近，故所有财物，不应寄附於彼也。 〔二、远处〕，谓道路隔远之处，缓急要用，取讨难及，故所有财物，不应寄附於彼也。 〔三、恶人〕，谓不善之人，禀性凶恶，若见财物，恐生贪夺之心，故不应寄附於彼也。 〔四、大力〕，谓豪强之人，倚恃势力，若见财物，恐生贪夺之心，故不应寄附於彼也。［出因明入正理论］ 〔一、两俱不成〕，谓声是无常，非眼所见，若言声是眼见，而声与眼俱不能成，是名两俱不成。 〔二、随一不成〕，谓声是所作性，故以声显论，声是实法；若不将名句文等共相为用，则不成其论矣，是名随一不成。 〔三、犹豫不成〕，谓如见云雾等，即起疑惑，以为是火非火，疑心不决，是名犹豫不成。 〔四、所依不成〕，谓虚空实有，为万物所依，若言虚空定无，则万物无所依，是名所依不成。［出中论］ 龙树菩萨造中观论云：因诸外道，计一切法，或从自生，或从他生，或从自他共生，或从无因生，故说偈破云：诸法不自生，亦不从他生，不共不无因，是故知无生。 〔一、不自生〕，自即六根。谓根尘相对，则有一念心起，若无所对六尘，则一念之心毕竟不生，故名不自生。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔二、不他生〕，他即六尘。谓虽有六尘，若无六根相对，则一念之心，亦毕竟不生，故名不他生。 〔三、不共生〕，谓六根六尘和合名之为共。前云不自生，则是根不能生；又云不他生，则是尘不能生。根尘各各既不能生，根尘相共又焉得生，故名不共生。 〔四、不无因生〕，谓不因根尘而生也。既离根尘，则一念心，无有生处，故名不无因生。［出圆觉经钞］ 〔一、鱼不见水〕，谓鱼以水为窟宅，游泳水中，悉无所障，故云鱼不见水。 〔二、人不见风〕，谓风发於万窍，但有声响可闻，而无形相可见，故云人不见风。 〔三、迷不见性〕，谓灵明觉知之性，人人本具，但为烦恼无明覆障，迷而不了，故云迷不见性。 〔四、悟不见空〕，谓修行之人，既能觉了灵知之性，本来空寂，而此空性，亦不可得，故云悟不见空。［出瑜伽师地论］ 〔一、世间世俗〕，俗即习俗，谓世间众生安立舍宅及治生等种种之事，皆悉虚假不实也。 〔二、道理世俗〕，谓五蕴等法，皆是假名安立，若依道理一一推穷，皆无自体也。（五蕴者，色蕴、受蕴、想蕴、行蕴、识蕴也。） 〔三、证得世俗〕，谓观世俗假立之法皆空，证得预流等果也。（预流者，预入圣道之流，即初果也。） 〔四、胜义世俗〕，谓於世俗假立之法，了达胜妙之义也。［出法苑珠林］ 四主者，谓世间无轮王应运之时，赡部洲地有四主焉。（梵语赡部，又云阎浮，华言胜金。） 〔一、东人主〕，人主之国，风俗机变，仁义昭明，其地和畅多人，故名人主。 〔二、南象主〕，象主之国，人则躁烈，多习异术，亦能清心释累，出离生死。其地暑湿宜象，故名象主。 〔三、西宝主〕，宝主之国，人无礼义，惟重财贿。其地临海，多产宝贝，故名宝主。 〔四、北马主〕，马主之国，人则犷暴，情忍杀戮，其地寒劲宜马，故名马主。［出析玄记］ 世间者，即三藏教四加行中，最后世第一位也。以其是有漏法，故名世间；於中最胜，故名第一，有四义焉。（四加行者，谓一暖、二顶、三忍、四世第一也。以其加功进行故也。） 〔一、可破坏〕，谓世间有漏烦恼等法，体本虚妄，自性不实，皆是无常，故名可破坏也。 〔二、有生灭〕，谓世间一切诸法，皆从因缘和合而生，皆从因缘别离而灭，故名有生灭也。 〔三、隐真理〕，谓世间有漏烦恼等法，障覆真空之理，不能显发，故名隐真理也。 〔四、性有漏〕，谓世间烦恼等法，其性实；能招集有漏生死之果，故名性有漏也。［出宗镜录］ 灭尽定者，谓受想心灭，出入息尽，身证此定，能断见、思烦恼，而证圣果。无想定者，谓能於定中心想不起，如冰鱼蛰虫，不能断惑，证入圣果。故此二定，有四种胜劣之义也。（见、思即见、思二惑也。谓意根对法尘起诸分别，名见惑；眼等五根对色等五尘起诸贪爱，名思惑也。） 〔一、约得人异〕，谓罗汉圣人，由受想心灭而证灭尽之定；外道凡夫由妄计无想以为至道，而证无想之定。此之二定，有世间、出世间之不同，故云约得人异也。（受想者，受谓领受；想谓想像，即五阴中之二也。） 〔二、祈愿异〕，谓入灭尽定者，则息诸想念，断除贪爱之心，唯求出世功德；入无想定者，则妄计心无想虑，以为解脱，唯求世间乐果，故云祈愿异也。 〔三、感果不感果异〕，谓无想定，是有漏业，能感无想天果报；灭尽定，是无漏业，不感三界生死果报。故云感果不感果异也。（三界者，欲界、色界、无色界也。） 〔四、灭识多少〕，谓灭尽定既灭第六识已，兼能灭第七识染分；无想定但灭第六识分别之见，而诸邪见则未能尽断，故云灭识多少也。（第六识即意识，第七识即传送识，又云执我识。染分者，我痴、我见、我慢、我爱之四惑也。）［出翻译名义］ 〔一、法义〕，法即可轨可则之义。谓如来所说之经，十界同遵，无不轨则故也。（遵，依也。十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。） 〔二、常义〕，常即不迁不变之义。谓如来所说之经，三世而不改易故也。（三世者，过去、现在、未来也。） 〔三、贯义〕，谓如来所说之经，贯穿一切深妙义理故也。 〔四、摄义〕，谓如来所说之经，摄持所化一切众生故也。［出华严经疏］ 光宅者，梁光宅寺，云法师也，立四乘教。谓临门三车，为三乘，即权教也；四衢所授大白牛车为第四乘，即实教也。 〔一、羊车〕，谓声闻之人，以析空观，观於生灭四谛，破见、思烦恼，证真谛理，得离三界生死；如乘羊车，出於火宅。故法华经云：为求羊车，出於火宅。是也。（析空观者，谓於五阴等法，观察分析，离其著心也。四谛者，苦谛、集谛、灭谛、道谛也。三界者，欲界、色界、无色界也。） 〔二、鹿车〕，谓缘觉之人，以析空观。观十二因缘生灭，破见、思烦恼，觉了真谛之理，得离三界生死；如乘鹿车，出於火宅。故法华经云：为求鹿车，出於火宅。是也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔三、牛车〕，谓三藏教菩萨，发四弘誓，修六度行，化导众生，同出三界生死，究竟至於真空涅盘；如乘牛车，出於火宅，故法华经云：为求牛车，出於火宅。是也。（三藏者，经藏、律藏、论藏也。四弘誓者，众生无边誓愿度、烦恼无数誓愿断、法门无量誓愿知、佛道无上誓愿成。六度者，一布施、二持戒、三忍辱、四精进、五禅定、六智慧也。梵语涅盘，华言灭度。） 〔四、大白牛车〕，谓大乘菩萨，以圆融三观，观於诸法实相之理，顿破无明烦恼，而成一切种智；如乘大白牛车，至於宝所。故经云：有大白牛，肥壮多力，行步平正，其疾如风。是也。（三观者，空观、假观、中观也。一切种智者，佛智也。宝所者，喻实相之理也。）［出五事毗婆沙论］ 五根者，眼耳鼻舌身也。增上，犹增胜也。 〔一、庄严身〕，庄严，端庄严饰也。谓眼耳鼻舌庄严於身，然后完美，於此诸根，若阙一者，便成残陋。若不缺者，全美增胜，是为庄严身也。 〔二、导养身〕，导养者，导引资养也。谓眼能见安危之色，耳能闻美恶之声，鼻能嗅香臭之气，舌能尝甜苦之味，如是等诸识，於色声气味，若好若恶，皆能分别导引於身，就好避恶，令身增胜，是为导养身也。 〔三、生识〕，识即分别之义，谓眼对色，耳对声，鼻对香，舌对味，身对触，而能生於分别之识，及相应法，俱得增胜，是为生识也。 〔四、不共事〕，谓眼惟见色，耳惟闻声，鼻惟嗅香，舌惟尝味，身惟觉触，如是诸根，各有所用，不相杂乱，於本根相应之法，自能增胜，是为不共事也。［出诸经要集］ 〔一、施多得福少〕，谓饮酒歌舞等事，费用极多，而无福报，是名施多得福少。 〔二、施少得福多〕，谓能以慈心供奉道德之人，彼人受已，精进学道。施物虽少，其福弥大，是名施少得福多。 〔三、施少得福少〕，谓以悭贪恶意施邪见外道，施物既少，得福亦少。是名施少得福少。 〔四、施多得福多〕，谓能觉世无常，发心舍财，起立塔寺，供养三宝，所获福报，如众河入于大海，流注不断。施物既多，其福亦多，是名施多得福多。（三宝者，佛宝、法宝、僧宝也。）［出大宝积经］ 〔一、入禅思门〕，谓菩萨说法开导众生，必先入定，思惟观其根器或大或小；大者即说大法，小者即说小法。方便随宜，称机合道，是为入禅思门。（菩萨，梵语具云菩提萨□，华言觉有情。） 〔二、入智慧门〕，谓菩萨说法，以智慧照了，於诸章句义理，通达无碍，悉令一切众生，悟解明了，破诸痴暗，生法喜心，是为入智慧门。 〔三、入总持门〕，谓菩萨入诸善法，持令不忘；遮诸恶法，持令不生。於诸众生，运大慈与乐之心，即持善也；起大悲拔苦之心，即遮苦也，是为入总持门。 〔四、入辩才门〕，谓菩萨於诸佛法之义，分明决了，辩说无碍，开发一切众生之心，令得皆入正道，是为入辩才门。［出出曜经］ 经云：有一孤母而丧其子，忧恼失意，来白於佛。佛即以此四事告之。 〔一、常必无常〕，世间之相，一一无常，假令万劫之久，铁石之坚，须弥之高，大海之广，终为无常之所坏灭。是故常不可久保也。（梵语须弥，华言妙高。） 〔二、富贵必贫贱〕，世间之事，盛必有衰，盈必有亏，此理之必然也。盖富贵虽命於天，而理有不可常者。故今之富贵，安知异时而不贫贱。故富之与贵，亦不可久保也。 〔三、会合必别离〕，人之生世，离必有会，合必有离，此理之自然，而非人意之所能必。故今之会合，安知异时而不别离，故会合亦不可久保也。 〔四、强健必死〕，人之处世，生必有死，此理之常。是故年虽强健，终归坏灭，岂山石空海之所可避耶？是故强健亦不可久保也。（山石空海者，经云：非空非海中，非入山石间，无有地方所，脱之不受死是也。）［出增一阿含经］ 〔一、众生不可思议〕，谓世间众生，为从何来，复从何起；从此命终，当从何生；皆不可思议，故云众生不可思议。 〔二、世界不可思议〕，谓一切世界，皆由众生业力而成，成而复坏，坏而复成，始终相续，无有断绝，故云世界不可思议。 〔三、龙境界不可思议〕，谓龙降雨，非从口出，亦不从眼耳鼻出，但龙有大神力，意之所念，若善若恶，皆能作雨，故云龙境界不可思议。 〔四、佛境界不可思议〕，谓如来之身，清净无染，不可漠测，不可言长，不可言短；与夫梵音深远，智慧辩才，现通说法，一切人天二乘等众皆莫能测，故云佛境界不可思议。（二乘者，声闻乘、缘觉乘也。）［出增一阿含经］ 佛在舍卫国只树给孤独园，为波斯匿王说法，王即请佛及比丘僧三月供养，遂於宫门之外，作大讲堂，悬缯幡盖，及办一切供给所须衣被、饮食、卧具、医药，故云四事供养。（梵语舍卫，华言丰德。只树给孤独园者，谓只陀太子舍树，给孤长者买园，建立精舍。请佛而住也。梵语波斯匿，华言胜军。） 〔一、衣被〕，衣即袈裟，而有三品。上品二十五条及九条，中品七条，下品五条。被即覆身之物，此皆可以蔽形骸，御寒暑，严肃威仪，以成道业，是以供养佛僧也。（梵语袈裟，华言不正色。） 〔二、饮食〕，饮即种种浆水，如果浆、蜜浆、醍醐、甘蔗、蒲萄等浆；食即米面酥酡肴馔等味，此皆可以资色身，进道业，而证菩提，是以供养佛僧也。 〔三、卧具〕，卧具即床褥枕席之类，此可以调摄身心，将养劳苦，以进道行，是以供养佛僧也。 〔四、医药〕，医药即冷热甘苦辛酸草木诸剂，及金石丹砂之类，此皆可以治温寒湿燥之病，藉以固身延命，成就道业，是以供养佛僧也。［出增一阿含经］ 〔一、修习梵行先苦后乐〕，梵即净也。谓人不辞劳苦，修习净行，净行既立，则能证於道果，而得涅盘之乐，故名修习梵行先苦后乐。（梵语涅盘，华言灭度。） 〔二、诵习经文先苦后乐〕，谓人不辞劳苦，口诵经文，心习其义；其义习熟，则能如说修行，证於道果，而得涅盘之乐，故名诵习经文先苦后乐。 〔三、坐禅念定先苦后乐〕，谓人不辞劳苦，坐禅念定，由禅定力，则能次第入诸三昧，证於道果，而得涅盘之乐，故名坐禅念定先苦后乐。（梵语三昧，华言正定。） 〔四、数出入息先苦后乐〕，谓人不辞劳苦，数出入息，自然摄诸散乱，心得寂静，安住正理，与定相应；由此证於道果，而得涅盘之乐，故名数出入息先苦后乐。四事者，布施、爱语、利行、同事也。谓修菩萨行者，自行既充，必须外引众生，同己所行之道，是以常行布施，周其贫乏；复以爱语，安慰开谕；起诸利行；同其事业，而广集一切善根也。［出地持经］ 〔一、根胜〕，谓菩萨根性聪利，胜於一切声闻、缘觉，是名根胜。（菩萨，梵语具云菩提萨□，华言觉有情。） 〔二、道胜〕，为菩萨以慈悲心修行六度，既自度已，复能度脱一切众生，胜於声闻、缘觉但能自度，不能度他，是名道胜。（六度者，一布施、二持戒、三忍辱、四精进、五禅定、六智慧也。） 〔三、巧便胜〕，谓菩萨善巧方便，悉能了知一切诸法，胜於声闻、缘觉但能了知五阴等法，是名巧便胜。（五阴者，色阴、受阴、想阴、行阴、识阴也。） 〔四、果胜〕，谓菩萨修因满足，即证佛果菩提，胜於声闻、缘觉所证之果，是名果胜。（梵语菩提，华言道。）［出阿难陀目□尼阿离陀经］ 〔一、身常恭谨〕，谓修菩萨行者，当谨守身业，毋令放逸，所谓杀盗淫等一切恶法，断而不行；及诸不善律仪，亦皆无犯，是为身常恭谨。（菩萨，梵语具云菩提萨□，华言觉有情。） 〔二、言常至诚〕，谓修菩萨行者，欲修无上正真之道，当守护口业，诚实不虚，所谓妄言绮语恶口两舌之过，悉皆远离，是为言常至诚。 〔三、意常柔顺〕，谓修菩萨行者，欲成菩提，当防护意业，调和柔顺，离诸邪念，所谓贪欲□恚愚痴皆悉断除，是为意常柔顺。（梵语菩提，华言道。） 〔四、善权方便〕，谓修菩萨行者，当善权方便，救护一切众生，所谓或生天上，乃至或入地狱，不舍生死，随类现形，但为利乐有情，不为自求度脱，是为善权方便。［出究竟一乘宝性论］ 障者，覆障也。谓一阐提等四人，各有所障，不能生正信入理，沉滞空寂，故言四人有障。（梵语一阐提，华言信不具。） 〔一、一阐提不信障〕，谓此人不信有因有果，毁谤大乘，是名一阐提不信障。 〔二、外道执我障〕，谓其所执神我之见，多在理外，名为外道。我者，即於五阴身中，强立主宰，名之为我。此外道谓罪福苦乐自有定因，要当必受；执著我见，不信佛法，是名外道执我障。（五阴者，色阴、受阴、想阴、行阴、识阴也。） 〔三、声闻畏苦障〕，闻佛声教，故曰声闻。谓声闻之人，怖畏世间生死之苦，乐著真空，是名声闻畏苦障。 〔四、独觉舍悲障〕，谓其出无佛世，独宿孤峰，观物变易，自觉真空，故名独觉；此独觉之人，但能自度，而不能起大悲心，利益一切众生，是名独觉舍悲障。［出法苑珠林］ 〔一、先苦后乐〕，谓或有人，先生卑贱家，衣食不充，受诸困苦；然心无邪见，自念我於宿世，不行布施，不修福德，恒值贫贱，即便忏悔，改往所作，修於善行；后生人中，多饶财宝，无所缺乏，是名先苦后乐。 〔二、先乐后苦〕，谓或有人，先生富贵之家，衣食充足，受诸快乐；然心怀邪见，不能布施修福，多造恶业；后生地狱，受种种苦；若生人中，贫穷丑陋，无有衣食，是名先乐后苦。 〔三、先苦后苦〕，谓或有人，先生贫贱家，衣食不充，受诸逼迫，复怀邪见，习诸恶法，后堕地狱，受种种苦；若生人中，又极贫贱，衣食不充，是名先苦后苦。 〔四、先乐后乐〕，谓或有人，先生富贵家，多诸财宝，受诸快乐，复能敬重三宝，布施修福；后生人天中，恒受富贵，多饶财宝，称意自在，是名先乐后乐。（三宝者，佛宝、法宝、僧宝也。）［出出曜经］ 昔有梵志兄弟四人，各得五通，自知命促，却后七日，皆当命终。共相议言，我等既得五通，以己神力，何所不办，岂不能避此难也。四人虽各往避，死终不免。佛以道眼，观见其死终不可避，而说偈曰：非空非海中，非入山石间，无有地方所，脱之不受死。（梵语梵志，华言净裔。五通者，一足不履地，二知人心命，三回眼千里，四呼名即至，五石壁无碍也。） 〔一、入海〕，入海者，言吾入大海，上不至表，下不至底，正处中间。无常杀鬼，焉知我处？七日期满，命亦终尽。 〔二、入山〕，入山者，言吾入须弥山，擘山两开，入中还合。无常杀鬼，焉知我处？七日期满，命亦终尽。（梵语须弥，华言妙高。） 〔三、隐空〕，隐空者，言吾踊身虚空中，隐形无迹。无常杀鬼，焉知我处？七日期满，自空堕地而死。犹如果熟，自然脱落。 〔四、居廛〕，居廛者，言吾当隐居大市之中，众人猥闹，各不相识。无常杀鬼，随得一人，何必取吾？七日期满，於众人中，亦自命终。［出法华文句］ 〔一、发起众〕，发起众者，开端发起之众也。谓激扬发动，使如来有所说，使大众有所闻，乃至发起问答等是也。 〔二、当机众〕，当机众者，当座之机众也。谓宿植德本，缘合时熟，不起于座，闻即得道也。（植者，种也。德本者，众善之根本也。） 〔三、影响众〕，影响众者，谓古往诸佛、菩萨，隐其圆极之果，示同机众，匡辅法王，如影之随形，响之应声；又如众星□月，虽无作为，而有大益也。（佛，梵语具云佛陀，华言觉。菩萨梵语具云菩提萨□，华言觉有情。匡者，正也。辅者，助也。言古佛、菩萨，隐大现小，而来匡辅释迦法王也。） 〔四、结缘众〕，结缘众者，谓结闻法因缘之众也。盖由过去根浅，三慧不生，现世虽见佛闻法，而未能获益，但作未来得度因缘也。（三慧者，闻慧、思慧、修慧也。）谓一切四众，行住坐卧四威仪中，易於诵习，不假备通教典，所以曼荼罗疏云：念如来之神咒，心心暗契如来心；讽菩萨之密言，愿愿冥符菩萨愿。何生死之不逃？何涅盘而不得？又大悲心陀罗尼经云：诵持陀罗尼者，是无畏藏善神、龙王、金刚密迹，常随卫护，不离其侧也。（四众者，比丘、比丘尼、优婆塞、优婆夷也。）谓修菩萨行者，既能常怀惠施，无所悭嫉，则四众之心，常生爱乐，而无嫌恨也。（四众者，比丘、比丘尼、优婆塞、优婆夷也。）［出翻译名义］ 〔一、翻字不翻音〕，翻字不翻音者，谓如诸咒，字是此方之字，音是彼土之音是也。 〔二、翻音不翻字〕，翻音不翻字者，谓如□字，以此方万字之音翻之，而□字之体，犹存梵书是也。 〔三、音字俱翻〕，音字俱翻者，谓诸经文，音与字二者，皆就此方言音字体翻之是也。 〔四、音字俱不翻〕，音字俱不翻者，谓西来梵夹，音与字二者，未经此方翻译是也。［出法华玄义］ 依即依止也。谓从五品位至等觉菩萨，堪为世间众生之所依止，能令众生闻法开解，修行证果，故名人四依。（五品位者，随喜品、读诵品、说法品、兼行六度品、正行六度品也。） 〔五品十信为初依〕，五品、十信，皆圆教位次也。谓此位之人，观慧明了，达如来秘密之藏，能令众生闻法开解，修行证果，而可依止，故为初依也。（十信者，信心、念心、精进心、慧心、定心、不退心、护法心、回向心、戒心、愿心也。） 〔十住为二依〕，十住亦圆教位次也。谓此位之人，惑破理显，功用转深，能令众生闻法开解，修行证果，而可依止，故为二依也。（十住者，发心住、治地住、修行住、生贵住、具足住、正心住、不退住、童真住、法王子住、灌顶住也。） 〔十行、十回向为三依〕，十行十回向，亦圆教位次也。谓此位之人，无明渐尽，利佑转深，能令众生闻法开解，修行证果，而可依止，故为三依也。（十行者，□喜行、饶益行、无□恨行、无尽行、离痴乱行、现前行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔十地等觉为四依〕，十地亦圆教位次也。等觉者，去后妙觉位，犹有一等，故名为等。胜前诸位，故称为觉，即最后心菩萨也。谓此菩萨，渐尽无明之源，将满圆极之果，胜用具足，能令众生闻法开解，修行证果，而可依止。故为四依也。（十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。）［出法界次第］ 法四依者，谓依凭正法，则能成就万行之因，满足菩提之果也。（梵语菩提，华言道。） 〔一、依法不依人〕，依法者，谓依实相等法，修诸波罗蜜行，则能具足清净功德，能至菩提也。不依人者，如涅盘经云：魔王尚能假化作佛，况能不作其余之身。是故虽是凡夫，若所说所行，与实相等法相应，则可依信。虽现佛身相好，若所说所行，违於实相法者，则不应依也。（梵语波罗蜜，华言到彼岸。） 〔二、依了义经不依不了义经〕，依了义经者，谓诸大乘经，皆明中道、佛性，若依此而修，则万行成就，能见佛性也。不依不了义经者，谓小乘等经，不明中道、佛性，若依此而修，则万行难成，不见佛性也。 〔三、依义不依语〕，依义者，义即中道之理。若依此理而修，则能成就万行，破诸颠倒，而显中道之理也。不依语者，语是世间言语文字，非出世法，若依此而修，则万行不成，颠倒不破，中道不显也。 〔四、依智不依识〕，依智者，照了之心，名之为智；若依正观之智，於诸波罗蜜观察而修，则能破生死烦恼之业，必证大乘涅盘之果也。不依识者，妄想之心，名之为识。若依妄识而修，则构集生死烦恼之业，流转无穷，众苦不息也。［出四分律藏］ 谓出家之人，依此四法而修，则能成就圣道也。 〔一、著粪扫衣〕，著粪扫衣者，谓视同粪土，扫除不用，即世人所弃弊垢之衣也。修道之人当收拾净洗，补凑穿著，如此则心无所恋，能成道业矣。 〔二、常行乞食〕，乞食者，谓出家之人，常以乞食自活其命也。 〔三、树下坐〕，树下坐者，谓出家之人，不宜营治舍宅，当於树下或石窟中，随便而居，修习禅定也。 〔四、用陈腐药〕，用陈腐药者，谓出家之人，若患病时，当用陈年朽腐之药而调治之，病瘥即止；不得贪乐新好药物而预积蓄也。［出华严经疏］ 〔一、色身依色相土〕，谓如来随类应化，示现丈六等相好之身，即依娑婆等同居之土，以其有山河大地等色相，是为色身依色相土。（梵语娑婆，华言能忍。同居者，凡、圣同居也。） 〔二、色身依法性土〕，谓如来丈六等相好之身，当体即是法性之身，所依之土，亦即常寂光土，是为色身依法性土。（常寂光土者，即佛所居之净土也。） 〔三、法身依法性土〕，谓如来法性之身，非心非色，犹如虚空，遍一切处；所依之土，即是常寂光土，是为法身依法性土。 〔四、法身依色相土〕，谓如来法性之身，遍於刹尘之土，虽身土相摄，事理交互，色即非色，相即非相，而不离刹尘之土，是为法身依色相土。［出法华文句并华严经随疏演义钞］ 〔一、日光喻佛智〕，谓日光照世，无幽不烛，以喻佛之智慧，无事不了，无理不照，故云日光喻佛智。 〔二、月光喻菩萨智〕，谓月之光明，有亏有盈，以喻菩萨虽具智慧，而惑业尚未尽断，则其智慧或亏或明，故云月光喻菩萨智。 〔三、星光喻缘觉智〕，谓星虽有光，其照不远，以喻缘觉之人，虽观十二因缘，悟真空理，而於中道深远之义，不能明了，故云星光喻缘觉智。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔四、萤光喻声闻智〕，谓萤火之光，只能自照，不能照物。以喻声闻之人，虽观四谛悟真空理，只能自度，不能度人。故云萤光喻声闻智。（四谛者，苦谛、集谛、灭谛、道谛也。）［出长阿含经］ 谓转轮王出游之时，即集此四兵，随从而卫护也。 〔一、象兵〕，谓转轮王出游之时，其军士皆乘象也。 〔二、马兵〕，谓转轮王出游之时，其军士皆乘马也。 〔三、车兵〕，谓转轮王出游之时，其军士皆乘车也。 〔四、步兵〕，谓转轮王出游之时，其军士皆带甲胄，随从步行也。［出菩萨善戒经］ 〔一、身净〕，谓菩萨断除惑业，身器清净，成无上道，生灭自在，是名身净。（菩萨，梵语具云菩提萨□，华言觉有情。） 〔二、缘净〕，谓菩萨为摄化众生，故现种种神通，出没自在，诸缘无碍，是名缘净。 〔三、心净〕，谓菩萨修习梵行，离诸烦恼，於一切法不生取著之心，是名心净。 〔四、智净〕，谓菩萨善知世间、出世间之法，得清净智，无有□碍，是名智净。［出宝云经］ 乞食之法，一日止以七家为限，为无多贪故也。出家之人，常行乞食；复分作四分，故名乞食四分。 〔一分奉同梵行者〕，同梵行者，谓同修净行之人也。凡乞食时，必有同修之人看守房舍，或有老病不便行履者，得食归时，则以一分奉之，令其饱满，亦得安心修道也。 〔一分与穷乞人〕，与穷乞人者，谓乞得食时，遇有穷苦求乞之人，当起怜悯心，作自饥想，亦以一分施之，令其饱满，劝他修善也。 〔一分与诸鬼神〕，与诸鬼神者，谓乞得食时，即以净器盛贮一分，待日晡时，则然香讽咒加持普施一切鬼神，令其饱满，出离苦趣，悉得解脱也。 〔一分自食〕，自食者，谓乞得食时，除前三分之外，唯留一分，或多或少，则自食之。食已安心行道，庶不虚受信施也。［出法宝标目］ 〔一、信分〕，谓第一会菩提场中，说世主妙严品至毗卢遮那品，名举果劝乐生信分，盖举扬如来依正二报难思之果，劝励当机闻而乐欲生其净信，故名信分。（梵语菩提，华言道。梵语毗卢遮那，华言遍一切处。依正二报者，身为正报，国土是依报也。） 〔二、解分〕，谓第二会普光明殿，说十信法；第三会忉利天宫，说十住法；第四会夜摩天宫，说十行法；第五会兜率陀天宫，说十回向法；第六会他化自在天宫，说十地法；第七重会普光明殿，说十定等法，名修因契果生解分。盖进修六位之圆因，契证十身之妙果，令生胜解，故名解分。（十信者，信心、念心、精进心、慧心、定心、不退心、护法心、回向心、戒心、愿心也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。十定者，普光大三昧、妙光大三昧、次第遍往诸佛国土大三昧、清净深入行大三昧、知过去庄严藏大三昧、智光明藏大三昧、了知一切世界佛庄严大三昧、众生差别身大三昧、法界自在大三昧、无碍轮大三昧也。六位者，十住、十行、十回向、十地、等觉、妙觉也。十身者，菩提身、愿身、化身、力持身、相好庄严身、威势身、意生身、福德身、法身、智身也。） 〔三、行分〕，谓第八会普光明殿普贤说离世间一品，具二千行法，名托法进修成行分。盖於差别因果之法既生解已，今乃寄托前法，摄解成行；随举一行，六位顿修，故名行分。（二千行法者，即普慧菩萨二百问，普贤菩萨二千答是也。） 〔四、证分〕，谓第九会逝多林说入法界品，名依人证入成德分。盖由前大行既具，随事显理，而善财童子历事善知识，随所见闻，无不证入，故名证分。（梵语逝多，华言胜林。）［出翻译名义］ 梵语阿赖耶，华言藏识，谓第八识，能含藏一切善恶种子，而有此四分之义焉。 〔一、相分〕，相即形相。有三种：一、境相名相，谓此识能与根心而为境界故。二、相状名相，谓世间有为之法，皆有相状，惟是此识之所变现故。三、义相名相，即能诠教下所诠义理之相，亦是此识之所变现。故此之三相，通名相分。（根心者，谓眼识、耳识、鼻识、舌识、身识、意识也。） 〔二、见分〕，见即照了之义。有五种：一、证见名见，即根本智见分是也。二、照烛名见，此通根心俱有照烛义故。三、能缘名见，即通内三分俱能缘故。四、念解名见，以念解所诠义理故。五、推度名见，即比量心推度一切境故。此五种见，通名见分。（根本智者，即第八识也。内三分者，即见分、自证分、证自证分也。） 〔三、自证分〕，自证者，自证所具之法也。谓此识能持见分相分。以能亲证自见分，故缘於相分不谬，是名自证分。 〔四、证自证分〕，证即能证之体，自证即所具之法。谓能持前自证分、见分、相分，即是此识之本体，以能亲证自证分，故缘见分不谬，是名证自证分。［出释氏要览］ 〔一、资身为道〕，谓修行之人，若无饮食，则身疲力倦，命且不支，岂能进道。若得饮食资益於身，则心安体健，乃可进道。故须食也。 〔二、养身中虫〕，谓人身中多有诸虫，若缺饮食，则虫钻刺，身亦不安。必当及时进食而调养之，故须食也。 〔三、生施者福〕，谓修行之人，持戒清净，专心修道，则能福利人天；若有檀越，施以饮食，使其成就道业，能令施者亦获福报，故须食也。（梵语檀，华言施。称檀越者，谓人行施，能越贫穷苦也。） 〔四、破饿外道〕，谓外道自以吞饥忍饿为解脱法，即自饥饿，而不知徒受困苦，安能解脱！故修行之人，日中受食，资其进道，兼破外道不应饥饿，故须食也。［出地持经］ 〔一、自力〕，谓世间之人，宿有善种，不假他人教诫，而自能以精进勇猛之力，发菩提心，是名自力。（梵语菩提，华言道。） 〔二、他力〕，谓世间之人，或因他人教诫，或因他事感动，遂发菩提之心，则是藉他之力，是名他力。 〔三、因力〕，谓世间之人，先世修习大乘之法，今因见佛及诸菩萨，叹说无上佛道，遂发菩提之心，是名因力。 〔四、方便力〕，谓世间之人，於现世中，亲近善友知识，闻其善巧方便说法，遂发菩提之心，是名方便力。［亦名四善根，出析玄记］ 此四通言加行者，谓此行人欲求见道，革凡成圣，遂起暖等四心，修四谛观，以定资慧加功用行，故名四加行。见道，即初果须陀洹也。（四谛者，苦谛、集谛、灭谛、道谛也。） 〔一、暖加行〕，暖者从喻得名。谓如人以木钻火，火虽未出，先得暖相。譬此加行位中，以智慧火烧烦恼薪，虽未得无漏之智，已得智火之前相，故名暖加行。（无漏者，谓不漏落三界生死也。） 〔二、顶加行〕，顶者谓观行转明，在暖之上。如登山顶，观瞩四方，悉皆明了，故名顶加行。（观瞩四方者，谓观四谛也。） 〔三、忍加行〕，忍有二义：一者印可义，谓於此位中，即能印可四谛之理，谓苦谛实是苦，乃至道谛实是道也。二者决定义，谓此善根，决定无退，故名忍加行。 〔四、世第一加行〕，谓此位中，观四谛理，虽未能证，而於世间最胜，故名世第一加行。［出佛祖统纪］ 劫，梵语具云劫波，华言分别时节。谓人寿八万四千岁时，历过百年，则寿减一岁；如是减至人寿十岁则止。复过百年，则增一岁，如是增至八万四千岁。此一增一减，名为一小劫。如是二十增减，名为一中劫。总成、住、坏、空四中劫，名为一大劫。 〔一、成劫〕，成劫者，谓世界初成立也。有二十小劫。第一小劫，因过去劫坏空之后，第二禅光音天空中布金色云，注大洪雨，积风轮上，结为水轮；有大风起，吹水生沫，而成须弥等山。时一切有情皆集光音天中。天众既多，居处迫窄。其福减者，下生世间。最初有一天子从光音天没，来生大梵天中，是为梵王，其寿六十小劫。第二小劫，光音诸天来生初禅梵世天中，为梵辅天，其寿四十小劫。第三小劫，光音诸天复有来生梵世天中，为梵众天，其寿二十小劫。如是渐渐下生欲界天中。时光音诸天，有福尽者，化生为人，飞行自在，无有男女之相；地涌甘泉，味如酥蜜，因试尝之，遂生味著，失其神通，及以身光。世间大暗，黑风吹海，漂出日月，置须弥山腹，照四天下，乃有昼夜。彼时众生由耽地味，颜色□悴；复食自然粳稻，残秽在身，为欲蠲除，便生二道，成男女根。宿习力故，便生淫欲，夫妻共住。光音诸天后来生者，入母胎中，遂有胎生。时自然粳稻，朝刈暮熟，刈复随生，米长四寸。后因人多，贪取渐生，糠刈已不生。第四小劫，乃至第二十小劫，皆悉一增一减，名为成劫。（梵语须弥，华言妙高。） 〔二、住劫〕，住劫者，谓世界安住也。有二十小劫。第九小劫，人寿减至五万岁时，第一拘留孙佛出世；减至四万岁时，第二拘那含牟尼佛出世；减至二万岁时，第三迦叶佛出世；减至一百岁时，第四释迦牟尼佛出世。第十小劫，人寿减至八万岁时，第五弥勒佛出世；第十五小劫，於减劫中，第六师子佛乃至欲乐佛，凡九百九十四佛相继出兴，说法度人。第二十小劫，於增劫中，楼至佛出世，满足一千也。已上二十小劫，皆悉一增一减，名为住劫。（梵语拘留孙，华言所应断。梵语拘那含牟尼，华言金色仙。梵语迦叶，华言饮光。梵语释迦牟尼，华言能仁寂默。梵语弥勒，华言慈氏。梵语楼至，华言爱乐。） 〔三、坏劫〕，坏劫者，谓世界坏减也。有二十小劫。如火灾起时，坏至初禅天。始从地狱，终至梵天，有情众生，经十九增减劫，次第坏尽。唯器世间空旷而住，乃至一切有情都尽，最后一增减劫，方坏器世间。有七日从海底出，大海尽竭，须弥崩坏，风吹猛焰，烧上梵天，悉成灰烬；乃至三千世界一时烧尽，名为坏劫。（器世间者，世界如器故也。梵天，即初禅天也。三千世界者，小千、中千、大千也。） 〔四、空劫〕，空劫者，谓世界空虚也。有二十小劫。坏劫之后，自初禅梵世已下，世界空虚，犹如墨穴，无昼夜日月，唯大黑暗，名为空劫。善财承教，一心欲诣摩耶夫人所，作如是念，此善知识，远离世间，住无所住，如是之人，我今云何而得亲近。时有宝眼神及莲华法德等神，住虚空中，种种赞叹摩耶夫人。复有罗刹鬼王语善财言：汝应普礼十方求善知识。时善财受行其教。即时现见大宝莲华从地涌出，摩耶夫人在於座上，於一切众生前，现净色身。遂为善财说菩萨大愿智幻解脱门已。乃云：如诸菩萨，具大悲藏，教化众生等，我今云何能知能说。复令参王女天主光。（梵语罗刹，华言速疾鬼。）善财承教，即於本城参妙月长者，为说净智光明解脱门已。乃云：如诸菩萨，证得无量解脱法门，而我云何能知能说。复令参无胜军长者。善财承教，从天宫下，至迦毗罗城，参遍友童子师。别无指示，但言可问善知众艺童子，当为汝说。善财承教，至城南法聚落，参最寂静婆罗门。为说菩萨诚愿语解脱已。乃云：如诸菩萨，与诚愿语，行止无违等，而我云何能知能说。复令参德生童子及有德童女。善财承教，遂往天宫，参王女天主光。为说无碍念清净庄严解脱已。乃云：如诸菩萨，出生死夜，朗然明彻等，而我云何能知能说。复令参遍友童子师。［出华严经］ 众圣所由，名之为门。智论云：四十二字，是一切字之根本。因字有语，因语有名，因名有义。从此字门，则能入於无相之智。般若经云：一字皆入四十二字，四十二字亦入一字。故华严经中，善知众艺童子告善财言：我恒唱持此之字母，入般若波罗蜜门。所以众圣，皆由此而入於实相之慧也。（梵语般若波罗蜜，华言智慧到彼岸，谓到涅盘彼岸也。） 〔一、阿字门〕，阿，梵语具云阿提阿耨波陀，华言不生。谓一切法，本来不生也。经云：唱阿字时，入般若波罗蜜门，名菩萨威力，入无差别境界。疏云：阿者，入无生义。无生之理，统该万法。菩萨得此无生之旨，则能达诸法空，断一切障也。 〔二、多字门〕，多，大品般若经作罗，梵语具云罗□，华言垢。谓一切法，本来清净，离诸染污也。经云：唱多字时，入般若波罗蜜门，名无边差别。疏云：是清净无染离尘垢义。 〔三、波字门〕，波，梵语具云波罗末陀，华言第一义。谓圣智自觉所得，非言说妄想境界故也。经云：唱波字时，入般若波罗蜜门，名普照法界。疏云：诸法皆等，即普照法界。 〔四、者字门〕，者，大品般若经作遮，梵语具云遮黎夜，华言行。谓知一切法皆不可得，亦知一切诸行，皆非行故也。经云：唱者字时，入般若波罗蜜门，名普轮断差别。疏云：诸法无有，诸行既空，遍摧差别。（普轮者，普即普遍之义，轮有摧碾之用。言此字门，能摧碾一切差别之法也。） 〔五、那字门〕，梵语那，华言不。谓知一切法离名离相，不得不失，不来不去故也。经云：唱那字时，入般若波罗蜜门，名得无依。疏云：诸法无有言说文字，性相双亡，故无所依。 〔六、逻字门〕，逻，梵语具云逻求，华言轻。谓知一切法离轻重相。故经云：唱逻字时，入般若波罗蜜门，名离依止无垢。疏云：悟一切法，离世间惑染故。 〔七、柁字门〕，梵语柁，又云陀摩，华言善。谓知一切法善相，善心生故。经云：唱柁（轻呼）字时，入般若波罗蜜门，名不退转方便。疏云：悟一切法调伏寂静，真如平等，无分别故。 〔八、婆字门〕（婆，蒲我切），婆，梵语具云婆陀，华言缚。谓知一切法，无缚无解故。经云：唱婆字时，入般若波罗蜜门，名金刚场。疏云：悟一切法，离缚解故，方入金刚场。（金刚场，即金刚心，等觉菩萨位也。） 〔九、茶字门〕（茶，徒解切），茶，梵语具云茶□他，华言不热。谓知一切法，无热恼相。故经云：唱茶字时，入般若波罗蜜门，名曰普轮。疏云：悟一切法，离热恼秽，得清凉故，是普摧义，谓轮能摧碾一切烦恼也。 〔十、沙字门〕（沙，失我切），梵语沙，华言六。谓知人身六根之相，皆自在故。经云：唱沙字时，入般若波罗蜜门，名为海藏。疏云：悟一切法，无□碍故，如海含容万像。（六根者，眼根、耳根、鼻根、舌根、身根、意根也。皆自在者，如眼根任运观色自在无碍，五根随用，亦复如是也。） 〔十一、[口*缚]字门〕，[口*缚]，大品般若经作和，梵语具云和波陀，华言语言。谓知一切法离语言相故。经云：唱[口*缚]字时，入般若波罗蜜门，名普生安住。疏云：悟一切法，言语道断，能遍安住。 〔十二、哆字门〕（哆，丁可切），哆，大品般若经作多。梵语具云多他，华言如。谓入诸法真如之相不动故。经云：唱哆字时，入般若波罗蜜门，名圆满光。疏云：悟一切法，真如不动，圆满显现。 〔十三、也字门〕（也，以可切），也，梵语具云夜他跋，华言实。谓知色心等一切诸法，入实相中，不生不灭故。经云：唱也字时，入般若波罗蜜门，名差别积聚。疏云：悟如实不生故，则诸乘积聚，皆不可得。 〔十四、瑟吒字门〕，瑟吒，大品般若经作吒，梵语具云吒婆，华言障碍。谓知一切法无障碍故。经云：唱瑟吒字时，入般若波罗蜜门，名普光明，息烦恼故。 〔十五、迦字门〕，迦，梵语具云迦逻，华言作者。谓知诸法之中，无有作者。经云：唱迦字时，入般若波罗蜜门，名无差别云。疏云：作业如云，皆无差别。 〔十六、娑字门〕（娑，苏我切），娑，梵语具云娑娑，华言一切。谓入一切法时，皆不可得故。经云：唱娑字时，入般若波罗蜜门，名降[雨/注]大雨。疏云：即平等性。 〔十七、么字门〕，么，梵语具云磨磨迦逻，华言我所。谓知一切法离我所故。肇法师曰：我为万物主，万物为我所。经云：唱么字时，入般若波罗蜜门，名大流湍激，众峰齐峙。疏云：即我所执性，若众峰齐峙，长流湍激。 〔十八、伽字门〕，伽，梵语具云伽陀，华言底。谓知一切诸法根底，不可得故。经云：唱伽字时，入般若波罗蜜门，名普安立。疏云：即一切法行取性。 〔十九、他字门〕（他，他可切），他，梵语具云多他阿伽陀，华言如去。谓入诸法处不可得故。经云：唱他字时，入般若波罗蜜门，名真如平等藏。 〔二十、社字门〕，社，大品般若经作□，梵语具云□提□罗，华言生。谓知诸法之生不可得故。经云：唱社字时，入般若波罗蜜门，名入世间海清净。 〔二十一、锁字门〕，梵语锁，大品般若经作簸，（无翻）。谓知一切法不可得故。经云：唱锁字时，入般若波罗蜜门，名念一切佛庄严。疏云：即安隐性。 〔二十二、驮字门〕，驮，梵语具云驮摩，华言法性。谓知一切法中，法性不可得故。经云：唱驮字时，入般若波罗蜜门，名观察拣择一切法聚。 〔二十三、奢字门〕（奢，尸荷切），奢，大品般若经作赊，梵语具云赊多，华言寂灭。谓知诸法皆寂灭相，不可得故。经云：唱奢字时，入般若波罗蜜门，名随顺一切佛教轮光明。疏云：即寂静性。 〔二十四、□字门〕，梵语□，华言虚空。谓知诸法，犹如虚空，不可得故。经云：唱□字时，入般若波罗蜜门，名修因地智慧藏。疏云：即如虚空性。 〔二十五、叉字门〕，叉，梵语具云叉耶，华言尽。谓入诸法尽性不可得故。经云：唱叉字时，入般若波罗蜜门，名息诸业海藏。疏云：犹言尽空业海。 〔二十六、娑多字门〕，娑多，大品般若经作哆，梵语具云迦哆度求那，华言是事边得何利。谓知诸法边，得何所利故。经云：唱娑多字时，入般若波罗蜜门，名蠲诸惑障，开净光明。（蠲，除也。） 〔二十七、壤字门〕，壤，大品般若经作若，梵语具云若那，华言智。谓知一切法中无智相故。经云：唱壤字时，入般若波罗蜜门，名作世间智慧门。 〔二十八、曷[打-丁+罗]多字门〕，梵语曷[打-丁+罗]多，又云阿施，大品般若经作施，华言义。谓知一切法义不可得故。经云：唱曷[打-丁+罗]多字时，入般若波罗蜜门，名生死境界智慧轮。 〔二十九、婆字门〕（婆，蒲饿切），婆，梵语具云婆伽，华言破。谓知一切法不可得破坏相故。经云：唱婆字时，入般若波罗蜜门，名一切智宫殿圆满庄严。 〔三十、车字门〕，车，梵语具云伽车提，华言去。谓知一切法无所去故。经云：唱车字时，入般若波罗蜜门，名修行方便藏，各别圆满。 〔三十一、娑么字门〕（娑，苏纥切），娑么，大品般若经作魔，梵语具云阿湿么，华言石。谓知诸法坚牢如金刚石，不可坏故。经云：唱娑么字时，入般若波罗蜜门，名随十方现见诸佛。 〔三十二、诃婆字门〕，诃婆，大品般若经作火，梵语具云火夜，华言唤来。谓虽知一切法无音声相，亦可呼召无缘令其有缘。经云：唱诃婆字时，入般若波罗蜜门，名观察一切无缘众生，方便摄受，令出生无碍力。 〔三十三、□字门〕（□，七可切），□，大品般若经作嗟，梵语具云末嗟罗，华言悭。谓知一切法无悭无施相故。经云：唱□字时，入般若波罗蜜门，名修行趣入一切功德海。 〔三十四、伽字门〕，伽，梵语具云伽那，华言厚。谓知诸法不厚不薄故。经云：唱伽字时，入般若波罗蜜门，名持一切法云坚固海藏。疏云：即平等性，犹言厚薄平等，如云普覆。 〔三十五、吒字门〕，吒，大品般若经作他，梵语具云他那，华言处。谓知诸法无住处故。经云：唱吒字时，入般若波罗蜜门，名随愿普见十方诸佛。 〔三十六、□字门〕（□，你可切），梵语□，华言不。谓入诸法，不来不去故。经云：唱□字时，入般若波罗蜜门，名观察字轮。疏云：即离诸喧诤，无往无来，行住坐卧，常观字轮。 〔三十七、娑颇字门〕（娑，苏纥切），梵语娑颇，又云颇罗，大品般若经作颇，华言果。谓知一切法因果性空故。经云：唱娑颇字时，入般若波罗蜜门，名化众生究竟处。疏云：即遍满果报。 〔三十八、娑迦字门〕，梵语娑迦，又云歌大，大品般若经作歌，华言众。谓知五众等法不可得故。经云：唱娑迦字时，入般若波罗蜜门，名广大藏无碍辩光明轮遍照。（五众者，即色受想行识，谓此五法，众共相生而成身也。亦名五阴，又名五蕴。） 〔三十九、也娑字门〕（也，夷可切；娑，苏可切），梵语也娑，大品般若经作□（无翻）。经云：唱也娑字时，入般若波罗蜜门，名宣说一切佛法境界。 〔四十、室者字门〕，室者，大品般若经作遮，梵语具云遮罗地，华言动。谓知一切法不动相故。经云：唱室者字时，入般若波罗蜜门，名於一切众生界，法雷遍吼。 〔四十一、□字门〕（□，耻可切），□，大品般若经作吒，梵语具云多罗，华言岸。谓知一切法此岸彼岸不可得故。经云：唱□字时，入般若波罗蜜门，名以无我法开晓众生。 〔四十二、陀字门〕，陀，大品般若经作荼，梵语具云彼荼，华言必。谓知一切法必不可得故。过此荼字后，无字可说也。经云：唱陀字时，入般若波罗蜜门，名一切法轮差别藏。疏云：即究竟含藏一切法轮。善财承教，至摩竭提国，婆怛那城，参贤胜优婆夷。为说无依处道场解脱门已。乃云：如诸菩萨，一切无著功德行，而我云何尽能知说。复令参坚固解脱长者。善财承教，至出生城，参无胜军长者。为说菩萨无尽相解脱已。乃云：如诸菩萨，得无限智，无碍辩才，而我云何能知能说。复令参最寂静婆罗门。［出大弥陀经］ 谓阿弥陀佛，最初因中，名法藏比丘。彼时於世自在王佛前，白佛言：我发无上菩提之心，愿作佛时，身相光明，刹土殊胜，宁可得否？彼佛知其智识高明，心愿广大，乃以二千一百万佛刹善恶□妙之相，随其心愿，悉令显现。法藏即一其心，遂得天眼，莫不彻见。复白佛言：我已摄取如上佛刹，所以庄严国土清净之行，愿有敷陈，惟佛听察。遂发此四十八愿也。（梵语阿弥陀，华言无量寿。） 〔第一愿〕，愿我刹中，无地狱饿鬼禽畜以至□飞□动之类。不得是愿，终不作佛。 〔第二愿〕，愿我刹中，无女人，无数世界诸天人民以至□飞□动之类，来生我国者，皆於七宝水池莲华中化生。不得是愿，终不作佛。（七宝者，金、银、璃璃、玻璃、砗磲、码瑙、赤真珠也。） 〔第三愿〕，愿我刹土中人欲食时，七宝钵中，百味饮食，化现在前。食已，器用自然化去。不得是愿，终不作佛。 〔第四愿〕，愿我刹土中人所欲衣服，随念即至，不假裁缝捣染浣濯。不得是愿，终不作佛。 〔第五愿〕，愿我刹土中，自地以上至於虚空，皆有宅宇宫殿楼阁，池流华树，悉以无量杂宝，百千种香，而共合成，严饰奇妙，殊胜超绝，其香普熏十方世界，众生闻是香者，皆修佛行。不得是愿，终不作佛。 〔第六愿〕，愿我刹土中人，皆心相爱敬，无相憎嫉。不得是愿，终不作佛。 〔第七愿〕，愿我刹土中人，尽无淫□□怒愚痴之心。不得是愿，终不作佛。 〔第八愿〕，愿我刹土中人，皆同一善心，无惑他念；其所欲言，皆预相知意。不得是愿，终不作佛。 〔第九愿〕，愿我刹土中人，皆不闻不善之名，况有其实。不得是愿，终不作佛。 〔第十愿〕，愿我刹土中人，知身如幻，无贪著心。不得是愿，终不作佛。 〔第十一愿〕，愿我刹土中虽有诸天，与世之人异，而其形容，皆一类金色，面目端正净好，无复丑异。不得是愿，终不作佛。 〔第十二愿〕，愿假令十方无数世界，诸天人民，以至□飞□动之类，皆得为人，皆作缘觉、声闻，皆坐禅一心，共欲计数我年寿，几千亿万劫，无有能知者。不得是愿，终不作佛。（劫，梵语具云劫波，华言分别时节。） 〔第十三愿〕，愿假令十方各千亿世界，有诸天人民以至□飞□动之类，皆得为人，皆作声闻、缘觉，皆坐禅一心，共欲计数我刹土中人，数有几千亿万，无有能知者。不得是愿，终不作佛。 〔第十四愿〕，愿我刹土中人寿命皆无数劫，无有能计知其数者。不得是愿，终不作佛。 〔第十五愿〕，愿我刹土中人，所受快乐，一如漏尽比丘。不得是愿，终不作佛。（漏尽，谓生死之漏尽也。） 〔第十六愿〕，愿我刹土中人，住正信位，离颠倒想，诸根寂静，尽般泥洹。不得是愿，终不作佛。（梵语般泥洹，即般涅盘，华言灭度。） 〔第十七愿〕，愿我说经行道，十倍诸佛。不得是愿，终不作佛。 〔第十八愿〕，愿我刹土中人，尽通宿命，知百千亿那由他劫事。不得是愿，终不作佛。（梵语那由他，华言万亿。） 〔第十九愿〕，愿我刹土中人，尽得天眼，见百千亿那由他世界。不得是愿，终不作佛。 〔第二十愿〕，愿我刹土中人，尽得天耳，闻百千亿那由他诸佛说法，悉能受持。不得是愿，终不作佛。 〔第二十一愿〕，愿我刹土中人，得他心智，知百千亿那由他世界众生心念。不得是愿，终不作佛。 〔第二十二愿〕，愿我刹土中人，尽得神足，於一念顷，能超过百千亿那由他世界。不得是愿，终不作佛。 〔第二十三愿〕，愿我名号，闻於十方无数世界。诸佛各於大众，称我功德及国土之胜。诸天人民以至□飞□动之类，闻我名号，慈心喜悦者，皆令来生我国。不得是愿，终不作佛。 〔第二十四愿〕，愿我顶中光明妙胜，如日月之明百千亿万倍。不得是愿，终不作佛。 〔第二十五愿〕，愿我光明，照诸无数天下幽冥之处，皆当大明。诸天人民以至□飞□动之类，见我光明，莫不慈心作善，皆令来生我国。不得是愿，终不作佛。 〔第二十六愿〕，愿十方无数世界诸天人民以至□飞□动之类，蒙我光明触其身者，身心慈和，过诸天人。不得是愿，终不作佛。 〔第二十七愿〕，愿十方无数世界诸天人民，有发菩提心，奉持斋戒，行六波罗蜜，修诸功德，至心发愿欲生我国。临寿终时，我与大众，现其人前，引至来生，作不退转地菩萨。不得是愿，终不作佛。（梵语波罗蜜，华言到彼岸。六波罗蜜，即布施、持戒、忍辱、精进、禅定、智慧。不退转地者，谓行与位皆不退也。） 〔第二十八愿〕，愿十方无数世界诸天人民，闻我名号，烧香散花，然灯悬缯，饮食沙门，起立塔寺，斋戒清净，益作诸善，一心系念於我，虽止一昼夜，亦必得生我国。不得是愿，终不作佛。 〔第二十九愿〕，愿十方无数世界诸天人民，至心信乐，欲生我国。十声念我名号，必遂来生，惟除五逆，诽谤正法。不得是愿，终不作佛。（五逆者，杀父、杀母、杀阿罗汉、出佛身血、破和合僧也。） 〔第三十愿〕，愿十方无数世界诸天人民以至□飞□动之类，前世作恶，闻我名号，即忏悔为善，奉持经戒，愿生我国。寿终不经恶道，径遂来生，一切所欲，无不如意。不得是愿，终不作佛。 〔第三十一愿〕，愿十方无数世界诸天人民，闻我名号，五体投地，稽首作礼，喜悦信乐，修菩萨行，诸天世人，莫不致敬。不得是愿，终不作佛。（五体者，头及两手两足也。） 〔第三十二愿〕，愿十方无数世界，有女人，闻我名号，喜悦信乐，发菩提心；厌恶女身，寿终之后，不复为女。不得是愿，终不作佛。 〔第三十三愿〕，愿凡生我国者，一生遂补佛处。惟除本愿，欲往他方，设化众生，修菩萨行，供养诸佛者；即自在往生，我以威神之力，令彼教化一切众生，皆发信心，修一切善行。不得是愿，终不作佛。 〔第三十四愿〕，愿我刹土之人，欲生他方者，如其所愿，不复坠於恶道。不得是愿，终不作佛。 〔第三十五愿〕，愿我刹土中菩萨，以香华幡盖真珠缨络种种供具，欲往无量世界，供养诸佛者，一食之顷，即可遍至。不得是愿，终不作佛。 〔第三十六愿〕，愿我刹土中菩萨，欲以万种之物供养十方无数诸佛，即在其前，供养既遍，是日未午，即还我刹。不得是愿，终不作佛。 〔第三十七愿〕，愿我刹土中菩萨，受持经法，讽诵宣说，必得辩才智慧。不得是愿，终不作佛。 〔第三十八愿〕，愿我刹土中菩萨，能演说一切法，其智慧辩才，不可限量。不得是愿，终不作佛。 〔第三十九愿〕，愿我刹土中菩萨，得金刚那罗延力，其身皆紫磨金色，具诸相好，说经行道，无异於佛。不得是愿，终不作佛。（梵语那罗延，华言金刚。） 〔第四十愿〕，愿我刹土清净，照见十方无量世界，菩萨欲於宝树中见十方一切严净佛刹，即时应现，犹如明镜，睹其面相。不得是愿，终不作佛。 〔第四十一愿〕，愿我刹土中菩萨，虽少功德者，亦能见我道场树高四千由旬。不得是愿，终不作佛。（梵语由旬，华言限量，或四十里，或六十里，或八十里。） 〔第四十二愿〕，愿我刹土中诸天世人及一切万物，悉皆严净光丽，形色殊特，穷微极妙，无能称量者。众生虽得天眼，不能辩其名数。不得是愿，终不作佛。 〔第四十三愿〕，愿我刹土中人，随其志愿所欲闻法，皆自然得闻。不得是愿，终不作佛。 〔第四十四愿〕，愿我刹土中菩萨、声闻，皆智慧威神；顶中皆有光明，语音鸿畅，说经行道，无异於佛。不得是愿，终不作佛。 〔第四十五愿〕，愿他方世界诸菩萨，闻我名号，皈依精进，皆逮得清净解脱三昧。住是三昧，一发意顷，供养不可思议诸佛，而不失定意。不得是愿，终不作佛。（梵语三昧，华言正定。） 〔第四十六愿〕，愿他方世界诸菩萨，闻我名号，皈依精进，皆逮得普等三昧，至于成佛，常见无量不可思议一切诸佛。不得是愿，终不作佛。（普等者，谓於一切法皆平等也。） 〔第四十七愿〕，愿他方世界诸菩萨，闻我名号，皈依精进，即得至不退转地。不得是愿，终不作佛。 〔第四十八愿〕，愿他方世界诸菩萨，闻我名号，皈依精进，即得至第一忍，第二忍，第三忍。於诸佛法，永不退转。不得是愿，终不作佛。（三忍，即忍位中上忍、中忍、下忍也。）善财承教，至沃田城，参坚固解脱长者，为说无著念清净庄严解脱已。乃云：如诸菩萨，获无畏大师子吼，安住广大福智之聚，而我云何能知能说。复令参妙月长者。善财承教，至迦毗罗城，参释迦瞿波女。为说观察菩萨三昧海解脱门已。乃云：如诸菩萨，究竟无量诸方便海等，而我云何能知能说。复令参摩耶夫人。（摩耶，梵语具云摩诃摩耶，华言大术。）善财承教，即於会中，参善知众艺童子，为说四十二字母法门已。乃云：如诸菩萨，能於一切世、出世间善巧之法，以智通达到於彼岸等，而我云何能知能说。复令参贤胜优婆夷。（四十二字母者，一阿字、二多字、三波字、四左字、五那字、六逻字、七柁字、八婆字、九荼字、十沙字、十一[口*缚]字、十二哆字、十三也字、十四瑟吒字、十五迦字、十六娑字、十七么字、十八伽字、十九他字、二十社字、二十一锁字、二十二驮字、二十三奢字、二十四□字、二十五叉字、二十六婆多字、二十七壤字、二十八曷[打-丁+罗]多字、二十九婆字、三十车字、三十一娑么字、三十二诃婆字、三十三□字、三十四伽字、三十五吒字、三十六□字、三十七娑颇字、三十八娑迦字、三十九也娑字、四十室左字、四十一□字、四十二陀字也。）谓常人但有三十六齿，唯佛具足四十齿也。［出翻译名义］ 〔一、分陀利〕，梵语分陀利，华言白莲华。 〔二、优钵罗〕，梵语优钵罗，华言青莲华。 〔三、钵特摩〕，梵语钵特摩，华言红莲华。 〔四、拘勿投〕，梵语拘勿投，亦云拘某陀，华言黄莲华。
［出法华文句］ 〔一、曼陀罗华〕，梵语曼陀罗，华言适意，又云白华。 〔二、摩诃曼陀罗华〕，梵语摩诃，华言大，即大适意，亦云大白华。 〔三、曼殊沙华〕，梵语曼殊沙，华言柔软，又云赤华。 〔四、摩诃曼殊沙华〕，梵语摩诃曼殊沙，华言大柔软，亦云大赤华。善财承教，至达里鼻荼国，自在城，参弥伽大士。为说妙音陀罗尼光明法门已。乃云：如诸菩萨普入一切众生种种想海等功德，我今云何能知能说。复令参解脱长者。（梵语达里鼻荼，华言消融。梵语陀罗尼，华言总持。）［出佛性论］ 〔一、欲取〕，欲即贪欲，取即取著。谓於彼欲界色声香味触五尘之境，贪欲取著，故名欲取。 〔二、见取〕，邪心分别，名之为见。所谓身见、边见等。因见取著，故名见取。（身见者，於五阴等法，妄计为身也。边见者，於断、常二见中，随执一边也。） 〔三、戒取〕，谓於非戒中，谬以为戒，取著成行，故名戒取。如外道鸡狗等戒是也。（鸡狗戒者，外道妄计我身前世从鸡中来，故今学寒鸡独立为行；若妄计从狗中来，即□粪秽等是也。） 〔四、我语取〕，华严钞云：我见我慢，名为我语。云何此二独名我语？由此二种说有我故。又云：随假言说，起於我执，随执取著，故名我语取。（我见者，於五阴等法中，不了虚假，妄计有我也。我慢者，谓以我为胜，而轻慢於他也。）［出宗镜录］ 问云：本识变现根身器世间等，为是自变？为是共变？答：有四种不同也。（本识，即藏识也。） 〔一、不共中不共变〕，谓如眼等五根，唯自己第八识中最初一念，托父母遗体时变现，名不共；出胎之后，唯自己受用，复名不共。如眼识，惟依眼根而发；乃至身识，唯依身根而发，不相混杂，是为不共中不共变。 〔二、不共中共变〕，谓内浮尘根，初唯自己第八识变现，名不共变；生已后，他人亦有受用之义，复名为共，是为不共中共变。（浮尘根者，谓眼耳等诸根，皆由色香味触四尘所成，故名浮尘。楞严经云：眼如蒲萄朵等。是也。他人受用者，谓自己浮尘根能见之境，他根亦能见，而亦得同受用也。） 〔三、共中共变〕，谓如山河大地，由多人之识同所变现，名之为共变；己亦与一切同用，复名为共，是名共中共变。 〔四、共中不共变〕，谓如己田宅，不与人共。又如一水，人见是水，饿鬼见是猛火、脓血等物，是名共中不共变。［出成唯识论］ 外道所计不出断、常二见，或执为有，即是常见；或执为无，即是断见。於有见中及计一异，遂有四句。 〔一、执有法与有等性其体定一〕，执有法者，谓外道於五阴等法，执为实有也。有等性者，谓执五阴等法，皆有自性也。其体定一者，谓法之与性其体各无差别，故云定一。（五阴者，色阴、受阴、想阴、行阴、识阴也。） 〔二、执有法与有等性其体定异〕，谓外道执法与性其体各自不同，故云定异。 〔三、执有法与有等性亦一亦异〕，谓外道执法与性其体亦同亦不同，故云亦一亦异。 〔四、执有法与有等性非一非异〕，谓外道执法与性其体非同非不同，故云非一非异。［出华严经随疏演义钞］ 乘戒者，乘即佛所说大小乘法也；戒即佛所制轻重诸戒也。缓者，宽缓也；急者，急切也。 〔一、乘急戒缓〕，谓因戒缓故，堕於修罗、饿鬼、畜生、地狱四趣之中。由乘急故，还得闻法。如八部中，龙鬼等皆得预会闻法，是名乘急戒缓。（八部者，天、龙、夜叉、干闼婆、阿修罗、迦楼罗、紧那罗、摩[目*侯]罗伽也。） 〔二、戒急乘缓〕，谓因戒急故，得生人天中，虽生人天中，由乘缓故，不乐闻法，是名戒急乘缓。 〔三、乘戒俱急〕，谓因戒急故，得生人天，由乘急故，亦得闻法悟道，是名乘戒俱急。 〔四、乘戒俱缓〕，谓因戒缓故，永堕四趣，失天人身；以乘缓故，不得闻法，是名乘戒俱缓。［出华严经随疏演义钞］ 依正者，依即所依国土，正即能依之身也。 〔一、依内现依〕，依内现依者，谓於国土中又现一切国土也。如成就品云：一一尘中难思刹，随众生心普现前，一切刹海靡不周，如是方便无差别。是也。 〔二、正内现正〕，正内现正者，谓於一身中，复现一切身也。如现相品云：如来一一毛孔中，一切刹尘诸佛坐，菩萨众会共围绕，演说普贤之胜行。是也。（菩萨，梵语具云菩提萨□，华言觉有情。） 〔三、正内现依〕，正内现依者，谓於身中现一切国土也。如现相品云：如来安坐菩提座，一毛示现多刹海，一一毛现悉亦然，於是普周於法界。是也。 〔四、依内现正〕，依内现正者，谓於国土现一切身也。如现相品云：一切刹土微尘数，常现身云悉充满，普为众生放大光，各雨法雨称其心。是也。［出华严经疏］ 净秽者，谓佛说华严经，或在清净之土，或在秽恶之土也。 〔一、唯染〕，染即秽染，谓佛於娑婆世界摩竭提国等处而说是经，隐覆净相，故名唯染。（梵语娑婆，华言能忍。梵语摩竭提，华言善胜。） 〔二、唯净〕，净即清净。谓佛於华藏世界而说是经，其地金刚，无有染相，故名唯净。 〔三、染净俱〕，谓佛随於一处而说是经，随其机器大小，所见有异，或见是染，或见是净，故名染净俱。 〔四、非染净〕，谓佛随於一处而说是经，大乘之机，不见染净之相，同一法界，故名非染净。［出华严经疏］ 别教者，圆融具德，异前诸教。 〔一、唯说无听〕，谓众生全在诸佛心中，故则果门摄法无遗。故所说教，唯佛所现，是名惟说无听。 〔二、惟听无说〕，谓佛全在众生心中故，则因门摄法无遗，故所说教，即众生心中自现，是名唯听无说。 〔三、说听双存〕，谓生佛互在，则因果交彻，故众生心中之佛，为佛心中之众生说法；佛心中之众生，听众生心中之佛说法，是名说听双存。 〔四、说听双寂〕，谓众生全在佛，则同佛非生；佛全在众生，则同生非佛。两相形夺，二位齐融。则佛心中之众生无听，众生心中之佛无说，是名说听双寂。［出华严经随疏演义钞］ 〔一、化身非应〕，谓佛随类变现龙鬼等形，不为佛身，是名化身非应。 〔二、应身非化〕，谓地前菩萨所见佛身，即是随机应现，非五趣摄，是名应身非化。（地前菩萨者，即十住、十行、十回向诸菩萨也。五趣者，天趣、人趣、鬼趣、畜生趣、地狱趣也。） 〔三、亦应亦化〕，谓诸声闻所见佛身，见诸相好，皆因修成，名之为应。无而忽有，名之为化，是名亦应亦化。 〔四、非应非化〕，谓佛法、报二身，非属应、化，是名非应非化。［出华严经疏］ 同教者，谓会三乘归一乘也。（三乘者，声闻乘、缘觉乘、菩萨乘也。） 〔一、唯说无听〕，谓佛真心外，无别众生，以众生真心，即佛真心故。故所说教，唯佛所现，是名唯说无听。 〔二、唯听无说〕，谓众生心外，更无别佛；以佛真心，即众生真心故。故所说教，即众生自现，是名惟听无说。 〔三、说听双全〕，谓佛真心现时，不碍众生真心现故，是名说听双全。 〔四、说听双寂〕，谓佛即众生，故非佛；众生即佛，故非众生。互夺双亡，则说听双寂。故净名经云：其说法者，无说无示；其听法者，无闻无得。是也。［出华严经疏］ 〔一、常句〕，谓外道计过去世之我，即是今世之我，相续不断，执之为常，即堕常见。是名常句。 〔二、无常句〕，谓外道计我今世始生，不从过去之因，执为无常，即堕断见。是名无常句。 〔三、亦常亦无常句〕，谓外道见上二执皆有过失，便计我是常，身是无常；若尔，离身则无有我，此亦成过。是名亦常亦无常句。 〔四、非常非无常句〕，谓外道计身有异故非常，我不异故非无常；若尔，离身亦无有我，此亦成过。是名非常非无常句。［出华严经疏］ 〔一、有句〕，谓外道或计：我与五蕴之身皆有，是名有句，即著常见。（五蕴者，色蕴、受蕴、想蕴、行蕴、识蕴也。） 〔二、无句〕，谓外道或计：我与五蕴之身皆无，是名无句，即著断见。 〔三、亦有亦无句〕，谓外道欲离上二过，故计：我与五蕴亦有、亦无，即堕有无、相违之见。 〔四、非有非无句〕，谓外道欲避上有无相违，立俱非句，故计我与五蕴非有非无，则又成戏论之见。［出华严经随疏演义钞］ 真空者，法界之理也，依理而观，故名真空观。 〔一、会色归空〕，会即融会，色即根身世界也。谓根身世界，本是真如一心，与生灭和合而有。今观此色，都无实体，归於真心之空，故云会色归空。（根者，谓眼等诸根。身即色身也。） 〔二、明空即色〕，明即明了，谓了真空之理，不异於色；色无自性，不异於空。故云明空即色。 〔三、色空无碍〕，谓色之体，全是真空；真空之体，不异於色。若色是实色，即碍於空；空是断空，即碍於色。今既色是幻色，故不碍空；空是真空，故不碍色。故云色空无碍。 〔四、泯绝无寄〕，泯即亡泯，绝即寂绝，寄犹依也。谓所观真空之理，不可言即色是空，亦不可言离色是空，空不空皆不可得，非言思所及，亦无所依，故云泯绝无寄。［出华严经疏］ 〔一、或局〕，谓佛说华严经，或局在娑婆世界内摩竭提国故也。（梵语娑婆，华言能忍。梵语摩竭提，华言善胜。） 〔二、或通〕，谓佛说华严经，或通十方世界故也。 〔三、或俱〕，谓佛说华严经，或在摩竭提国，及十方世界故也。 〔四、或泯〕，谓佛说华严经，处染净二相，皆尽同一法界故也。［出华严经疏］ 〔一、摩怛理迦〕，梵语摩怛理迦，华言本母。谓反覆论议，则能出生一切义理故也。 〔二、奢萨怛罗〕，梵语奢萨怛罗，华言议论。谓评议辩论空有假实等法故也。 〔三、鸟波你舍〕，梵语乌波你舍，华言近说。谓从近从略，说经中要义故也。 〔四、阿毗达磨〕，梵语阿毗达磨，华言对法。谓能对所问之法故也。［出成实论并法华玄义］ 〔一、须陀洹向〕，梵语须陀洹，华言入流，谓此人将入须陀洹道，未至本位，不称为果，但称为向，言其从此向初果也。 〔二、斯陀含向〕，梵语斯陀含，华言一来，谓此人将入斯陀含道，未至本位，不称为果，但称为向，言其从此向第二果也。 〔三、阿那含向〕，梵语阿那含，华言不来，谓此人将入阿那含道，未至本位，不称为果，但称为向，言其从此向第三果也。 〔四、阿罗汉向〕，梵语阿罗汉，华言无学，谓此人将入阿罗汉道，未至本位，不称为果，但称为向，言其从此向第四果也。［出涅盘经］ 〔一、近善知识〕，谓善知识常谈善法，若人亲近，则得灭除一切恶法，增长一切善根也。 〔二、能听受法〕，谓既亲近善知识，又能听受正法，生长善根也。 〔三、能思惟义〕，谓既闻正法，即当思惟微妙之义，而契会於心也。 〔四、如说修行〕，谓既能思惟正法之义，当如所说而修其行，则能脱烦恼生死之苦，证真空寂灭之道也。［出观无量寿佛经妙宗钞］ 〔一、同居土〕，同居土者，有秽有净。谓如此土娑婆世界，沙砾充满，即同居秽土也。西方安养世界，金宝庄严，无四恶趣，即同居净土也。虽净秽有异，皆是凡圣共住，故名同居也。（梵语娑婆，华言能忍。四恶趣者，修罗趣、饿鬼趣、畜生趣、地狱趣也。） 〔二、有余土〕，有余土者，谓二乘等已断三界见、思惑尽，出生彼土，尚余无明之惑未尽，故名有余也。（二乘者，声闻乘、缘觉乘也。三界者，欲界、色界、无色界也。） 〔三、果报土〕，果报土者，亦名实报土。即别教十地，圆教十住、十行、十回向，乃至等觉诸菩萨所居之土也。观无量寿佛经疏云：行真实法，感得胜报。是也。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔四、常寂光土〕，常寂光土者，即理性土也。常即法身，寂即解脱，光即般若。此以不迁不变名常，离有离无名寂，照俗照真名光。即妙觉究竟果佛所居之土也。净名疏云：修於圆教愿行之因，因极果满，道成妙觉，居常寂光。是也。
［出华严经疏］ 〔一、自性身依法性土〕，自性身者，以真如自性为身，即法身也。法性土者，即理土也。谓此身土体无差别，俱非色相所摄，譬如虚空，遍一切处，是名自性身依法性土。 〔二、自受用身依自受用土〕，自受用身者，谓自受用法喜之乐，名自受用身，即自报身也。自受用土者，即实报土也。谓佛以相应净识，所修成就，从初成佛，尽未来际，相续变为纯净佛土，周圆无际，众宝庄严，自受用身，常依而住，是名自受用身依自受用土。（法喜之乐者，闻法欢喜而快乐也。） 〔三、他受用身依他受用土〕，他受用身者，谓因他机感扣，而现此身，即胜应身也。他受用土者，亦即实报土也。谓佛以大慈悲力，随十地菩萨所宜，变为净土，或小或大，或劣或胜。他受用身，依之而住，是名他受用身依他受用土。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔四、变化身依变化土〕，变化身者，改转不定，名之为变；无而忽有，名之为化。即劣应身也。变化土者，谓佛以大慈悲力，随诸有缘众生所宜，化为佛土，或大或小，或净或秽，佛变化身依之而住，是名变化身依变化土。［出阿毗达磨集异门足论］ 四圣言者，圣，正也，即正直之言也。 〔一、不见言不见〕，谓眼识所受，眼识所了，则可言见；若实眼识未受未了，则不可言见。是名不见言不见。 〔二、不闻言不闻〕，谓耳识所受，耳识所了，则可言闻；若实耳识未受未了，则不可言闻。是名不闻言不闻。 〔三、不觉言不觉〕，谓鼻觉香、舌觉味、身觉触也。若鼻识、舌识、身识所受所了，则可言觉；若实三识未受未了，则不可言觉。是名不觉言不觉。 〔四、不知言不知〕，谓意识所受，意识所了，则可言知；若实意识未受未了，则不可言知。是名不知言不知。［出佛成道记并本行集经］ 〔一、箭塔〕，经云：太子年方十五，与诸释种角艺，太子一箭穿七金鼓，又一箭彻过七铁猪，复入于土，水泉迸出，遂名箭井。时帝释遂取其箭，於忉利天建塔供养。（梵语忉利，华言三十三，乃帝释所居之天也。） 〔二、发塔〕，经云：太子初出家时，自持宝刀，而发愿云：我今截落此发，誓与众生断除烦恼习障，寻以发掷空中，时帝释接向天上，建塔供养。 〔三、[(拔-手)/皿]塔〕，经云：菩萨将诣道树成等正觉时，有天人告善生村主二女难陀、婆罗曰：汝可最初施食。於是二女，以乳烹麋，用[(拔-手)/皿]盛献。菩萨食已，以[(拔-手)/皿]掷尼连河中，时帝释收归天上，建塔供养。（梵语难陀，华言喜。梵语婆罗，华言力。二女名也。尼连无翻。） 〔四、佛牙塔〕，经云：佛□维时，天帝释持七宝瓶来请佛牙。其火即灭，宝棺自开，帝释乃取佛口舌颔一牙，於天上建塔供养。（梵语□维，华言焚烧。）［出阿毗达磨毗婆沙论］ 〔一、寿量增盛〕，谓劫末时，此赡部洲，人寿减至十岁后，复渐增展转增至八万岁，是名寿量增盛。（劫，梵语具云劫波，华言分别时节。梵语赡部，又云阎浮，华言胜金。） 〔二、有情增盛〕，有情即众生也。谓劫末时，此赡部洲，惟余万人；后复渐增，展转无数。於劫增时，其地广博严净，人民淳善福德，以其人民加众，是名有情增盛。 〔三、资具增盛〕，资具者，资生之具也。谓劫末时，此赡部洲，人民饥馑，以□稗等为上妙食。至劫增时，安隐丰乐，种种地味自然出生，乃至谷果等类，渐渐充足，是名资具增盛。 〔四、善品增盛〕，善品者，善人所修诸道品也。谓劫末时，世间有情广造十恶之业，不修善道。至劫增时，人民广修十善及诸道品，是名善品增盛。（十恶者，一杀生、二偷盗、三邪淫、四妄语、五两舌、六恶口、七绮语、八贪欲、九嗔恚、十邪见也。十善者，不杀生、不偷盗、不邪淫、不妄语、不两舌、不恶口、不绮语、不贪欲、不嗔恚、不邪见也。）［出法苑珠林］ 〔一、生处立塔〕，谓诸佛降生之处，即应起塔。如今释迦牟尼佛，在毗蓝园内无忧树下降生，即於其处立塔也。（梵语释迦牟尼，华言能仁寂默。梵语毗蓝，华言解脱处。梵语塔婆，华言高显。） 〔二、得道处立塔〕，谓如来得道，在摩竭提国菩提树下，即於其处立塔也。（梵语摩竭提，华言善胜。梵语菩提，华言道。） 〔三、转法轮处立塔〕，谓如来转法轮其处不定，或在寂场，或在鹿苑，或在天上等，即於其处立塔也。 〔四、涅盘处立塔〕，梵语涅盘，华言灭度。谓如来在俱尸那城娑罗双树间入灭，即於其处立塔也。（梵语俱尸那，华言角城。梵语娑罗，华言坚固。）［出圆觉经］ 四大者，谓人之身，揽外地水火风四大，而成内身四大。因对色香味触四微，故称为四大也。 〔一、地大〕，地以坚碍为性。谓眼耳鼻舌身等名为地大，若不假水，则不和合。经云：发毛爪齿、皮肉筋骨等，皆归於地。是也。 〔二、水大〕，水以润湿为性。谓唾涕津液等名为水大，若不假地，即便流散。经云：唾涕脓血津液涎沫痰泪精气大小便利皆归於水。是也。 〔三、火大〕，火以燥热为性。谓身中暖气，名为火大。若不假风，则不增长。经云：暖气归火。是也。 〔四、风大〕，风以动转为性。谓出入息及身动转，名为风大。此身动作，皆由风转。经云：动转归风。是也。（动转归风者，凡身动转皆属风也。）谓或梦山崩，或梦自身飞腾虚空，或梦见虎狼及贼追逐，此因地水火风四大不调，心神散逸，故有此梦，是名四大不和梦。谓人由地水火风四大而成於身，若地大增，身则沉重；水大增，身则浮肿；火大增，身则状热；风大增，身则急胀。四大不调，则身心不安，心不安，则形於梦寐也。四大，地水火风也。一大不调，诸患并起。地大增故，肿结沉重，身体枯瘠等诸患生；水大增故，痰[(病-丙)@阴]胀满，饮食不消等诸患生；火大增故，煎寒壮热，支节皆疼等诸患生；风大增故，虚悬战掉，呕吐气急等诸患生，是为四大增动病相。四大，即地、水、火、风也。以其无处不有称之为大。约过去、未来、现在三世，论四大所造善色、恶色，故名四大犍度。［亦名四洲形量，出长阿含经］ 〔一、东弗于逮〕，梵语弗于逮，亦云弗婆提，华言胜身。以其身胜南洲故也。又翻为初，谓日初从此出也。在须弥山东。其土东狭西广，形如半月，纵广九千由旬；人面亦如半月之形，人身长八肘，人寿二百五十岁。（梵语须弥，华言妙高。梵语由旬，亦云逾缮那，华言限量。大论云：由旬有三：大者八十里，中者六十里，下者四十里。肘以一尺八寸为一肘。） 〔二、南阎浮提〕，梵语阎浮提，华言胜金洲。阎浮是树，提是洲名。因树立称，故名阎浮提。在须弥山南，其土南狭北广，形如车箱，纵广七千由旬；人面亦像地形，人身多长三肘半，於中有长四肘者；人寿百岁，中夭者多。 〔三、西瞿耶尼〕，梵语瞿耶尼，华言牛货。为彼多牛，以牛为货，故名牛货。在须弥山西，其土形如满月，纵广八千由旬；人面亦如满月，人身长十六肘，人寿五百岁。 〔四、北郁单越〕，梵语郁单越，华言胜处。以其土胜三洲故也。在须弥山北，其土正方，犹如池沼，纵广一万由旬；人面亦像地形，人身长三十二肘，人寿一千岁，命无中夭。［出法华文句］ 四天即四天王，皆帝释之外臣也。又称护世者，以能护持世间故也。（梵语释提桓因，华言能天主。言帝释者，华梵兼举也。） 〔一、提头赖吒天王〕，梵语提头赖吒，又云提多罗吒，华言持国。谓能护持国土也，亦云安民，谓令人民悉得安隐也。居须弥山东黄金山。（梵语须弥，华言妙高。） 〔二、毗留勒叉天王〕，梵语毗留勒叉，又云毗流离，华言增长，谓能令自他善根增长也。居须弥山南琉璃山。（梵语琉璃，华言青色宝。） 〔三、毗留博叉天王〕，梵语毗留博叉，又云毗流波叉，华言广目。谓以其目广大过於人眼故也。居须弥山西白银山。 〔四、毗沙门天王〕，梵语毗沙门，华言多闻。谓福德之名闻於四方故也。居须弥山北水精山。东方持国天王，谓能护持国土，故居须弥山黄金□。南方增长天王，谓能令他善根增长，故居须弥山琉璃□。西方广目天王，谓能以净天眼，常观拥护此阎浮提，故居须弥山白银□。北方多闻天王，谓福德之名闻四方，故居须弥山水晶□。（梵语须弥，华言妙高。梵语阎浮提，华言胜金洲。）
四天王天者，东方持国天王，南方增长天王，西方广目天王，北方多闻天王。此四天王，居须弥山腹。由修施、戒二种最胜福业，是以感报得生其中也。（梵语须弥，华言妙高。）谓若诸众生，爱生天宫，驱使鬼神，菩萨即於彼前，应现四天王太子身而为说法，令其成就也。四天王：东方持国天王、南方增长天王、西方广自天王、北方多闻天王也。谓若诸众生，爱统世界，保护众生，菩萨即於彼前，应现四天王身而为说法，令其成就也。［出法界次第］ 〔一、欲如意足〕，欲者，希向慕乐，庄严彼法，故名为欲。谓凡所修习一切诸法，若无乐欲之心，事必不遂；若能乐欲，所愿皆得，是为欲如意足。（庄严彼法者，谓修希即心，令四念处身受心法之观成就也。） 〔二、念如意足〕，念者，专注彼境，一心正住，故名念。谓若非一心，观法断绝；若能一心，所愿皆得，是为念如意足。 〔三、精进如意足〕，精进者，无杂曰精，无间曰进。谓惟专观理，使无间杂，故曰精进。凡所修习一切诸法，若无精进，事必不成；若能精进，所愿皆得，是为精进如意足。 〔四、思惟如意足〕，思惟者，思惟彼理，心不驰散也。谓凡所修习，若能思惟，所愿皆得，是为思惟如意足。
谓所修之法，如愿满足也。一、欲如意足，谓希慕所修之法，如愿满足也。二、精进如意足，谓於所修之法，专注一心，无有间杂，如愿满足也。三、念如意足，谓於所修之法，记忆不忘，如愿满足也。四、思惟如意足，谓心思所修之法，不令忘失，如愿满足也。［亦名梵生四姓，出翻译名义］ 谓四种人，妄计我从梵天而生，故称梵生。婆罗门自计从梵天口生，刹帝利自计从梵天脐生，毗舍自计从梵天胁生，首陀自计从梵天脚生，以此贡高，自谓第一，实非第一也。 〔一、婆罗门〕，梵语婆罗门，华言净行。或在家，或出家，世世相承，以道学为业，自称是梵天苗裔，守道居贞，洁白其操，故谓之净行。 〔二、刹帝利〕，梵语刹帝利，华言田主。为世间大地之主，即王种也。 〔三、毗舍〕，梵语毗舍，亦云吠奢，即商贾种也。 〔四、首陀〕，梵语首陀，亦云戌陀罗，即农人种也。［出菩萨善戒经］ 谓修道之人，心不放逸，若行若坐，常在调摄其心，成就道业。虽久於行坐，亦当忍其劳苦；非时不住，非时不卧；设或住卧之时，常存佛法正念，如理而住，於此四法动合规矩，不失律仪，是为四威仪也。 〔一、行〕，谓修道之人，举止动步，心不外驰，无有轻躁，常在正念，以成三昧，如法而行也。（梵语三昧，华言正定。） 〔二、住〕，谓修道之人，非时不住，若或住时，随所住处，常念供养三宝，赞叹经法，广为人说，思惟经义，如法而住也。（三宝者，佛宝、法宝、僧宝也。） 〔三、坐〕，谓修道之人，加趺宴坐，谛观实相，永绝缘虑，澄湛虚寂，端肃威仪，如法而坐也。 〔四、卧〕，谓修道之人，非时不卧，为调摄身心，或时暂卧，则右胁宴安，不忘正念，心无昏乱，如法而卧也。［出法华文句］ 谓身无危险故安，心无忧恼故乐，身安心乐，乃能进行，故名安乐行。 〔一、身安乐行〕，谓身应当远离十种之事：一、远离豪势，二、远离邪人邪法，三、远离凶险嬉戏，四、远离旃陀罗，五、远离二乘众，妨修大乘之行故，六、远离欲想，七、远离不男之人，八、远离危害之处，九、远离讥嫌之事，十、远离畜养。既远离已，常好坐禅，修摄其心，是名身安乐行。（梵语旃陀罗，华言屠者。二乘者，声闻乘、缘觉乘也。） 〔二、口安乐行〕，谓口应远离四种语：一、不乐说人及经典过，二、不轻慢，谓不倚大乘而轻蔑小乘也，三、不赞他亦不毁他，四、不生怨嫌之心。善修如是安乐心故，是名口安乐行。 〔三、意安乐行〕，谓意应弃四种恶：一、不嫉谄，二、不轻骂，谓不应以大行而诃骂小行之人也，三、不恼乱，四、不争竞，为一切众生平等说法，是名意安乐行。 〔四、誓愿安乐行〕，谓由众生不闻、不知、不觉，於是起慈悲心，誓愿为说。故经云：我得阿耨多罗三藐三菩提时，随在何地，以神通力、智慧力引之，令得住是法中，是名誓愿安乐行。（梵语阿耨多罗三藐三菩提，华言无上正等正觉。
［出华严经疏］ 此四安乐行者，乃清凉澄观国师依法华经安乐行品而立。谓涅盘之果，名为安乐；修此行者，能趣涅盘，故名安乐行。又住此四行，则身静神定，外苦不干，故名安乐行。（梵语涅盘，华言灭度。） 〔一、毕竟空行〕，毕竟空行者，心境两忘，空有双会也。法华经云：行处近处。谓以观照理，如理而行，名为行处；复观一切法空，即近於理，名为近处。以行处近处，终归於空也。 〔二、身口无过行〕，身口无过行者，谓身能远离杀盗等过恶，口能远离妄言绮语等过恶。法华经云：若读经时，不乐说人长短及经典过。是也。 〔三、心无嫉妒行〕，心无嫉妒行者，谓见人修善，即能随喜，劝修证入菩提之道，远离嫉害妒忌等行。法华经云：於后末世，法欲灭时，受持读诵斯经典者，无怀嫉妒谄诳之心。是也。（梵语菩提，华言道。） 〔四、大慈悲行〕，大慈悲行者，谓起慈悲心，发大誓愿，愿拔众生之苦，与众生之乐。法华经云：於在家、出家人中，生大慈心；於非菩萨人中，生大悲心。是也。［出华严经］ 经云：譬如大海，有四炽然光明大宝布在其底，性极猛热，常能饮缩百川所注无量大水，是故大海无有增减。以譬如来大智慧海，亦有四种大智慧宝，具足无量威德光明，能令众生竭爱欲流，破愚痴暗，故以此四宝喻之。 〔一、日藏光明大宝〕，日藏光明大宝者，譬如来有灭一切散善波浪大智慧宝，由此光明，触彼菩萨，令舍一切散善波浪，持心一境，住於三昧也。（梵语三昧，华言正定。） 〔二、离润光明大宝〕，离润光明大宝者，譬如来有除一切法爱大智慧宝，由此光明，触彼菩萨，令舍离三昧味著，起广大神通也。 〔三、火焰光光明大宝〕，火焰光光明大宝者，譬如来有慧光普照大智慧宝，由此光明，触彼菩萨，令舍所起广大神通，住大明功用行也。 〔四、尽无余光明大宝〕，尽无余光明大宝者，譬如来有平等无边功用大智慧宝，由此光明，触彼菩萨，令舍大功用行，及息一切功用令无有余也。［出涅盘经］ 一名谓先陀婆，四实谓水、盐、器、马。如是四法，皆同此一名，此是大王密语。经云：譬如大王告诸群臣，先陀婆来。有智之臣，善知此名。若王心欲水时，口索先陀婆者，智臣善知王意，即以水奉之。索后三物，亦称先陀婆。智臣即以三物随意奉之。以譬如来密语，甚深难解，诸大乘经亦复如是。若说四无常，大乘菩萨应当善知，此是如来为诸众生说无常、苦、空、无我之相，今得证於涅盘解脱之道。（菩萨，梵语具云菩提萨□，华言觉有情。梵语涅盘，华言灭度。） 〔一、水〕，经云：若王欲洗时，索先陀婆，智臣即便奉水。谓水无定性，在方器则方，在圆器则圆，以譬如来为诸众生说入涅盘，大乘菩萨即知此是如来为计常者说无常相，欲令众生修无常想也。 〔二、盐〕，经云：若王欲食时，索先陀婆，智臣即便奉盐。谓盐味苦，以譬如来或说正法当灭，大乘菩萨即知此是如来为计乐者说於苦相，欲令众生多修苦想也。 〔三、器〕，经云：若王食已，将欲饮浆，索先陀婆，智臣即便奉器。谓器中本空，以譬如来或说空者是正解脱，大乘菩萨即知此是如来说正解脱，欲令众生修学空想也。 〔四、马〕，经云：若王欲游，索先陀婆，智臣即便奉马。谓马由人策，不得自在，以譬如来或说我今病苦，大乘菩萨即知此是如来为计我者说无我相，欲令众生修无我想也。四尘者，色、香、味、触也。此之四尘，乃后得智所现之色相，即他受用土之体也。此是如来他受用身所依之土，以由利他行满，随诸菩萨所宜变化，而现种种上妙色相诸尘境界，故以四尘为体也。（后得智者，即根本智后所得之智也。他受用者，因他机感见而受用也。）［出别译杂阿含经］ 佛在给孤独园，语波斯匿王云：有大石山，上连於天，下连於地，从东方来，所历之处，卉木丛林有生之类，悉皆摧碎；南西北方，亦复如是。以此四山，喻众生老病死衰之四相也。（梵语波斯匿，华言胜军。） 〔一、老山〕，谓人之老迈，形色枯悴，精神昏昧，发白面皱，逮将不久。则彼少年端美之相，悉皆变坏。如彼大山来时，摧损於物，不可免者。故经言：老山能坏一切壮年盛色也。 〔二、病山〕，谓人之四大不调，或寒或热，生种种病，能使身力疲败，精神减损。如彼大山来时，损一切物，莫可避者。故经言：病山能坏一切强健也。 〔三、死山〕，谓人身殒命终，四大诸根悉归磨灭，如彼大山来时，万物一时摧碎，莫可御者。故经言：死山能坏一切寿命也。（四大者，地大、水大、火大、风大也。） 〔四、衰耗山〕，谓人之生，迫於衰耗，势力既去，赀财亦空，名称不闻，志意消沮。如彼大山来时，损坏於物，莫可逃者。故经言：衰耗之山，能坏一切荣华富贵也。［出止观大意］ 弘，广也；誓，制也。谓菩萨广发誓愿，要制其心，志求满足也。（菩萨，梵语具云菩提萨□，华言觉有情。） 〔一、众生无边誓愿度〕，此依苦谛境而发誓也。谓菩萨遍观六道众生等类，无量无边，皆被生死诸苦所逼，一一不虚，故发誓愿欲度脱之，令出三界。故云众生无边誓愿度。（六道者，天道、人道、修罗道、饿鬼道、畜生道、地狱道也。三界者，欲界、色界、无色界也。） 〔二、烦恼无数誓愿断〕，此依集谛境而发誓也。谓菩萨谛审烦恼惑业无量无边，能招集生死苦果，流转三界无有穷尽。故发誓愿，欲断除之，而使六道众生，悉亦断除，令出三界。故云烦恼无数誓愿断。 〔三、法门无尽誓愿知〕，此依道谛境而发誓也。谓菩萨谛审一切道法，无穷无尽，能通至涅盘。自既知已，亦令一切众生证知。故云法门无尽誓愿知。（梵语涅盘，华言灭度。） 〔四、佛道无上誓愿成〕，此依灭谛境而发誓也。谓菩萨谛审菩提之果，最胜无有过上，自成就已，普愿一切众生咸皆成就。故云佛道无上誓愿成。（梵语菩提，华言道。）［出陀罗尼杂集］ 〔一、心如大地〕，谓愿我心如大地，长养众生，道非善种，皆成圣果。 〔二、心如桥船〕，谓愿我心如桥船，运度众生，不滞中流，达於彼岸。 〔三、心如大海〕，谓愿我心如大海，涵育众生，同得真源，沾於法味。 〔四、身如虚空〕，谓愿我身如虚空，包含万物，与诸众生，平等无二，同证法性。［出法界次第］ 〔一、未度者令度〕，度即超度也。谓众生未度生死苦者，令其得度也。 〔二、未解者令解〕，解即解脱也，谓众生未解烦恼业缚者，令其得解也。 〔三、未安者令安〕，安即安住也，谓众生未能安住於戒定慧而修行者，令其得安住也。 〔四、未涅盘者令得涅盘〕，梵语涅盘，华言灭度。谓众生未灭生死之苦者，令其灭之，而得证於涅盘也。（灭度者，谓大患永灭，超度三界也。）
弘者，大也。誓者，要制其心也。愿者，志求满足也。谓菩萨从初发心，观四谛境，发四弘誓，一、未度者令度，即众生无边誓愿度，此观苦谛境。二、未解者令解，即烦恼无数誓愿断，此观集谛境。三、未安者令安，即法门无量誓愿学，此观道谛境。四、未得涅盘者令得涅盘，即佛道无上誓愿成，此观灭谛境也。（梵语涅盘，华言灭度。）［出金光明经文句记］ 四微者，谓色香味触也。因对四大，称为四微。又复四大皆由四微所成，故大智度论云：地有色香味触重，故自无所作；水少香，故动作胜地；火少香味，故势胜於水；风少色香味，故动作胜火。 〔一、色微〕，色者，谓眼所见种种诸色也。以其微细，故名色微。 〔二、香微〕，香者，谓鼻所嗅种种诸香也。以其微细，故名香微。 〔三、味微〕，味者，谓舌所尝种种诸味也。以其微细，故名味微。 〔四、触微〕，触者，谓身分所觉种种诸触也。以其微细，故名触微。［出涅盘经］ 四德者，如来所证常乐我净之德也。谓如来心体本空，应用无染，离凡夫、二乘、菩萨偏邪之颠倒，故称为德。（二乘者，声闻乘、缘觉乘也。） 〔一、常德〕，常者不迁不变之谓也。性体虚融，湛然常住，历三世而不迁，混万法而不变，故名常德。（三世者，过去、现在、未来也。） 〔二、乐德〕，乐者，安隐寂灭之谓也。离生死逼迫之苦，证涅盘寂灭之乐，故名乐德。（梵语涅盘，华言灭度。） 〔三、我德〕，我者，自在无碍之谓也。然有妄我、真我。若外道、凡夫於五阴身强立主宰，执之为我，乃是妄我。若佛所具八自在，称为我者，即是真我，故名我德。（五阴者，色阴、受阴、想阴、行阴、识阴也。八自在我者，一能示一身以为多身，二示一尘身满大千界，三大身轻举远到，四现无量类常居一土，五诸根互用，六得一切法如无法想，七说一偈义经无量劫，八身遍诸处犹如虚空也。） 〔四、净德〕，净者，离垢无染之谓也。无诸惑染，湛然清净，如大圆镜，了无纤翳，故名净德。［出翻译名义］ 梵语舍卫，华言闻物，亦云丰德，以其具四德故也。 〔一、具财宝德〕，谓舍卫国中，多出一切珍宝，胜於余国，是名具财宝德。 〔二、妙五欲德〕，谓舍卫国中，五欲胜妙，非余国所及，是名妙五欲德。（五欲者，色欲、声欲、香欲、味欲、触欲也。） 〔三、饶多闻德〕，饶，益也。谓舍卫国中财宝具足，五欲胜妙，闻於四方，是名饶多闻德。 〔四、丰解脱德〕，丰，盛也。谓舍卫国中之人，多修道行，而得解脱，是名丰解脱德。［出楼炭经］ 〔一、大富〕，谓转轮王有珍宝田宅奴婢珠玉象马众多，天下之人无有能及，是为第一德。 〔二、端正姝好〕，谓转轮王端正姝好，颜色无比，天下之人无有能及，是为第二德。 〔三、无疾病〕，谓转轮王常安隐无病，天下之人，无有能及，是为第三德。 〔四、长寿〕，谓转轮王常安隐长寿，天下之人，无有能及，是为第四德。［出成实论］ 论云：若近善人，则闻正法，闻正法已，则具四德处。 〔一、慧德处〕，谓由闻正法，生大智慧，故名慧德处。 〔二、实德处〕，谓以是智慧，见真谛空，故名实德处。 〔三、舍德处〕，谓见真空，即得离诸烦恼，故名舍德处。 〔四、寂灭德处〕，谓烦恼尽故，心得寂灭，故名寂灭德处。［出摄大乘论释］ 譬如一水，本无有异，盖因天人饿鬼畜生果报不同，故於一水而见有四相分别之异也。 〔一、天见是宝严地〕，谓诸天福德胜故，其所见水，悉成琉璃众宝庄严之地也。（梵语琉璃，华言青色宝。） 〔二、人见是水〕，谓世间之人，所见之水，清浊虽异，皆是水也。 〔三、饿鬼见是脓血〕，谓由宿世悭贪罪障深重，堕饿鬼中，长劫不闻浆水之名。既因饥渴所逼，望见河水，意欲饮之，速趋岸傍，皆是脓血也。 〔四、鱼见是住处〕，住处，即窟宅也。谓鱼以水而为住处，潜跃游泳，不见水相也。［出金刚经论］ 菩萨，梵语具云菩提萨□，华言觉有情。谓菩萨发此四种心，度诸众生，故天亲颂曰：广大第一常，其心不颠倒。是也。 〔一、广大心〕，谓菩萨发心度生，欲令三界四生之类，普皆济度，无一众生而不度者，所度众生无量无边，是名广大心。（三界者，欲界、色界、无色界也。四生者，卵生、胎生、湿生、化生也。） 〔二、第一心〕，谓菩萨度脱三界四生之类，不欲令证声闻小果，要皆令入无余涅盘，是名第一心。（梵语涅盘，华言灭度。无余涅盘者，惑业与身俱灭，名曰无余。） 〔三、常心〕，谓菩萨度无量无数无边众生，了知众生本来空寂，实无众生得灭度者；虽无众生可度，而度生之心常无懈倦，是名常心。 〔四、不颠倒心〕，谓菩萨度生，若有我、人等相，即非菩萨。菩萨了知我、人等相本来皆空，无能度者，是名不颠倒心。（我、人者，於色受想行识五阴上强立主宰，名我；复计为人，名人也。）［出华严经随疏演义钞］ 忍即忍可，亦安忍也。思益经云：梵天菩萨有四忍法，善出毁犯禁戒之罪。 〔一、得无生忍〕，谓一切诸法自性空寂，本来不生。菩萨证知此法，则能超出毁犯禁戒之罪，是为得无生忍。 〔二、得无灭忍〕，谓一切诸法，昔本不生，今亦无灭。菩萨证知此法，则能超出毁犯禁戒之罪，是为得无灭忍。 〔三、得因缘忍〕，谓六根为因，六尘为缘，菩萨了知一切诸法，皆从因缘和合而生，本无自性。则能超出毁犯禁戒之罪，是为得因缘忍。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔四、得无住忍〕，住即停住。菩萨心不住著，而无异念相续，则能超出毁犯禁戒之罪，是为得无住忍。［出法界次第］ 念即能观之观，处即所观之境也。谓诸众生於色受想行识五阴起四颠倒，於色多起净倒，於受多起乐倒，於想、行多起我倒，於心多起常倒，为令众生修此四观，以除四倒，故名四念处也。 〔一、观身不净〕，身有内外，己身名内身，他人之身名外身。此内外身，皆揽父母遗体而成；从头至足，一一观之，纯是秽物。众生颠倒，执之为净，而生贪著，故令观身不净也。 〔二、观受是苦〕，领纳名受，有内受、外受；意根受名内受，五根受名外受。一一根有顺受违受，不违不顺受。於顺情之境则生乐受，於违情之境则生苦受，於不违不顺之境则生不苦不乐受。乐受是坏苦，苦受是苦苦，不苦不乐受是行苦。众生颠倒，以苦为乐。故令观受是苦也。（五根者，眼根、耳根、鼻根、舌根、身根也。乐受是坏苦者，乐坏则苦生，即乐极悲生也。苦苦者，於苦身上更加苦受，故名苦苦。行苦者，虽是不苦不乐，念念心有生灭，是故名行苦也。） 〔三、观心无常〕，心即第六识也。谓此识心，体性流动，若□若细，若内若外，念念生灭，皆悉无常。众生颠倒，计以为常，故令观心无常也。 〔四、观法无我〕，法有善法恶法。人皆约法计我，谓我能行善行恶也。善恶法中，本无有我。若善法是我，恶法应无我；若恶法是我，善法应无我。众生颠倒，妄计有我，故令观法无我也。
念即想念，处即身受心法也。一、身念处，谓观此色身，皆是不净也。二、受念处，谓观领受好恶等事，悉皆是苦也。三、心念处，谓观此识心生灭无常也。四、法念处，谓观诸法从因缘生，皆无有我也。［出金刚顶瑜伽念珠经］ 念珠者，佛令众生欲灭烦恼，当持数珠，常随其身，专心系念诸佛名号。故说数珠之多少，功德之胜劣，而有四种之不同也。金刚萨□菩萨偈云：念珠功德有四种，上品最胜及中下，一千八十以为上，一百八珠为最胜，五十四珠以为中，二十七珠为下类。手持念珠当心上，静虑离念心专注。设安顶髻或挂身，或安颈上及安臂，由安顶髻净无间，由带颈上净四重，手持臂上除众罪，能令行人悉清净。（净无间者，无间地狱之业得清净也。净四重者，杀生、偷盗、淫欲、妄语之业得清净也。） 〔一、一千八十珠为上品〕，此珠为上品者，以其数多，若持此珠念佛名号，则功德利益极为上品。准校量数珠功德经云：此珠若以木[木*患]为者，或掐一过，得福千倍；莲子为者，得福万倍；水晶为者，得福千亿倍；菩提子为者，得福无量也。 〔二、一百八珠为最胜〕，此珠为最胜者，以其数次於上品。若持以念佛名号，则功德利益为最胜也。若以木[木*患]、莲子、水晶、菩提子为者，其持掐所得之福，亦如前也。 〔三、五十四珠为中品〕，此珠为中品者，以其数又次於前。若持以念佛名号，则功德利益为中品也。若以木[木*患]、莲子、水晶、菩提子为者，其持掐所得之福亦如前也。 〔四、二十七珠为下品〕，此珠为下品者，以其数又次於前。若持以念佛名号，则功德利益为下品也。若以木[木*患]、莲子、水晶、菩提子为者，其持掐所得之福，亦如前也。然此皆以珠数多寡而分四品之别，若能专心持念，则功德平等而无异也。［出出曜经］ 谓调达比丘，染著世利，於阿难所求学神通，能於虚空作十八变，涌没自由。时阿□世王太子，见其神变，日给五百釜食，随时供养。於是世尊告诸比丘：汝等勿学调达，贪著供养，自陷於罪，亦陷他人。遂说偈喻云：芭蕉以实死，竹芦实亦然，□□坐妊死，士以贪自丧。（梵语调达，华言天热。梵语阿难，华言庆喜。梵语阿□世，华言未生怨。□□，即骡也。妊，即孕也。） 〔一、芭蕉生实〕，谓芭蕉本是危脆之物，若更开华生实，不久即枯死。以喻人身无常，亦不坚实，若更要求名誉，贪著利养，则自陷於罪，亦陷他人也。（此下三喻义同。） 〔二、芦开华〕，谓芦苇亦是危脆之物，若更开华，不久即枯死也。 〔三、竹生米〕，谓一切竹，若根力衰败，枝则生米，不久即枯死也。 〔四、□□妊〕，谓□□若怀妊，即母子俱丧也。［出本生心地观经］ 〔一、父母恩〕，经云：父有慈恩，母有悲恩。盖父母长养之恩，广大无比。若有男女，背恩不顺，死即堕於地狱、饿鬼、畜生；若有男女，孝养父母，承顺无违，常为诸天护念，福乐无尽。纵能一日三时，割自身肉，以养父母，尚未能报一日之恩也。 〔二、众生恩〕，经云：即无始来，一切众生轮转五道，於多生中，互为父母。以互为父母，故一切男子即是慈父，一切女人即是悲母；以是因缘，诸众生类，亦有大恩，犹如现在父母等无差别也。（五道者，天道、人道、鬼道、畜生道、地狱道也。） 〔三、国王恩〕，经云：国王福德最胜，虽生人间，得自在故，於其国界，山河大地尽属国王，一人福德，胜过一切众生之福；又以正法治世，能使众生悉皆安乐。若王国内，一人修善，其所作福，七分之中，修善之人自得五分，国王常获二分，以依於王而得修善故也。王若以善法化世，诸天善神，常来守护，若有恶人，而生逆心，於须臾顷，福自消灭，命终当堕地狱，备受诸苦。所以者何？是诸众生，由不知国王恩故，起诸恶逆，得如是报。若有人民，能行善心，敬辅仁王，尊重如佛，是人现世安隐丰乐。所以者何？一切国王，於过去时，曾受如来清净禁戒，常为人王，安隐快乐。以是因缘，违顺果报，其速如影随形，如响应声也。 〔四、三宝恩〕，三宝即佛法僧，可尊可贵，名之为宝。经云：三宝利乐众生，无有休息，功德宝山，巍巍无比；福德甚深，犹如大海；智慧无碍，等於虚空。一切众生，由烦恼业障，沉沦苦海，生死无穷；三宝出世，作大船师，能截爱流，超升彼岸，故恩难报也。
［出释氏要览］ 〔一、国王恩〕，谓出家之人，国王听许，方得出家。又蒙治化之力，无强弱陵逼之忧，而得安居山林，进修道业；兼复饮食水土，皆属国王，是为国王恩。 〔二、父母恩〕，谓禀父母遗体而得成人，其生成养育之恩，如天罔极；复令出家，进修道业，是为父母恩。 〔三、师友恩〕，谓出家之人，蒙师剃度教诲，授以经业，及得善友讲明妙道，开发慧性，是为师友恩。 〔四、檀越恩〕，梵语檀，华言施。谓出家之人，凡所资身饮食衣服等物，皆由施者供给，遂得安身办道，是为檀越恩。谓六道中，修罗、饿鬼、畜生、地狱四者，皆由愚痴贪欲造诸恶业，故感斯趣也。［出法华文句］ 悉，遍也。檀，梵语具云檀那，华言施。华梵兼称，故名悉檀。佛以此四说法，遍施一切众生，故名四悉檀也。 〔一、世界悉檀〕，世即隔别之义，界即界分也。盖由众生根器浅薄，故佛随其所欲乐闻，为之次第分别而说，令生欢喜，是名世界悉檀。 〔二、为人悉檀〕，谓佛欲说法，必先观众生机器之大小，宿种之浅深，然后称其机宜而为说之，令生正信，增长善根，故名为人悉檀。 〔三、对治悉檀〕，谓如众生贪欲多者，教观不净；□恚多者，教修慈心；愚痴多者，教观因缘。为对此等诸病，说此法药，遍施众生，故名对治悉檀。 〔四、第一义悉檀〕，第一义，即理也。谓佛知众生善根已熟，即为说法，令其得悟圣道，是名第一义悉檀。愿我来世，得菩提时，诸有众生，行异道者，一切安立菩提道中；行声闻、辟支佛道者，皆以大乘而安立之。（辟支，梵语具云辟支迦罗，华言缘觉。）［出华严孔目］ 〔一、解脱戒〕，谓身不杀、盗、淫，口不妄言、绮语、恶口、两舌，则自然远离惑业之缚，而得自在，是名解脱戒。 〔二、定共戒〕，谓因修习禅定，发得初禅、二禅、三禅、四禅天定之时，不作意持，自然不犯，而戒与定俱发，是名定共戒。（初禅、二禅、三禅、四禅，皆色界天也。） 〔三、道共戒〕，谓声闻之人，於见道、修道位中，不作意持，自然不犯，而戒与道俱发，是名道共戒。（见道即初果须陀洹。修道即二果斯陀含、三果阿那含也。） 〔四、断戒〕，谓断贪□痴等烦恼，得成道果，是名断戒。［出法苑珠林］ 四报定不定者，又於前无报中开出四种也。 〔一、时定报不定〕，时即时节，报即果报。谓於三时决定不改，由业有可转，故受报不定，是名时定报不定。（三时者，谓现报、生报、后报也。） 〔二、报定时不定〕，谓业力定故，报不可改，然时有可转，故时节不定，是名报定时不定。 〔三、时报俱定〕，谓由业报定故，时节亦定，是名时报俱定。 〔四、时报俱不定〕，谓由业不决定故，时报亦不定也。盖因众生之业，有轻有重，故受报之时，有远有近，随其因缘先后不定，是名时报俱不定。［出华严经疏］ 经云：彼须弥山，微尘数风轮。最在上者，名殊胜威光，能持普光摩尼庄严香水海，有大莲华，名种种光明蕊，香幢庄严世界海住在其中。（梵语须弥，华言妙高。） 〔一、能持风轮〕，谓此风轮，能持香水海，而使安住，故曰能持风轮。 〔二、所持香海〕，谓此香水海，因为风轮所持而得安住，故曰所持香海。 〔三、海出莲华〕，谓此香水海中，出生大莲华，为世界种，十方刹土皆为大莲华之所含摄，故曰海出莲华。 〔四、华持刹海〕，谓此大莲华，能持世界刹海，安住其中，四方均平，清净坚固，故曰华持刹海。（刹，梵语具云刹摩，华言土田。）［出大集经］ 〔一、佛摄利益〕，谓佛摄持众生，令其常得亲近诸佛，诸魔不得其便，故名佛摄利益。 〔二、天摄利益〕，谓诸天摄持众生，於说法之处常乐听受，不为他缘所害，故名天摄利益。 〔三、福摄利益〕，谓福德庄严於身，有诸相好；庄严於口，凡所演说，众生乐闻；庄严种姓，令生尊贵，故名福摄利益。 〔四、智摄利益〕，谓以智慧知众生根性，随宜说法；知众生病苦，随病施药。得大神通，游诸佛土，了了通达法界之理，是名智摄利益。［出法界次第］ 此四通言摄者，摄即摄受也。谓菩萨欲化导众生，必须以此四法摄受，使其依附，然后导以大乘正道。故维摩经云：先以欲钩牵，后令入佛智。是也。（菩萨，梵语具云菩提萨□，华言觉有情。） 〔一、布施摄〕，谓菩萨以财、法二种布施摄众生也。若众生乐财，即以财施摄之；若众生乐法，即以法施摄之。众生既蒙二施利益，因是生亲爱心，依附受道，得住真理，故名布施摄。 〔二、爱语摄〕，谓菩萨随顺众生根性，善言慰喻，则一切众生乐闻善言，因是生亲爱心，依附受道，得住真理，故名爱语摄。 〔三、利行摄〕，谓菩萨起身口意善行，利益一切众生，因是生亲爱心，依附受道，得住真理，故名利行摄。 〔四、同事摄〕，谓菩萨以法眼明见众生根性，随其所乐，即分形示现，同其所作，使其各沾利益，因是生亲爱心，依附受道，得住真理，故名同事摄。［出天台四教仪］ 化仪者，如来出世一代化物之仪式也。 〔一、顿教〕，谓不谈小乘，直说大法，故名顿教。即华严经也。 〔二、渐教〕，渐即渐次，有渐初、渐中、渐末之不同，谓如来初於鹿苑，破斥邪法，建立正教，专为二乘，此名渐初，即阿含经也。次於方等会上，弹斥二乘小机，令其归向大法，此名渐中，即净名等经也。后於般若会上，广谈空慧之法，淘汰二乘执小之情，会一切法皆归大乘，此名渐末，即般若经也。如是自浅至深，次第而进，故名渐教。（二乘者，声闻乘、缘觉乘也。） 〔三、秘密教〕，谓如来不思议智慧神通之力，能令大众同会听法，所闻各异，彼不知此，此不知彼，隐密赴机，故名秘密教。 〔四、不定教〕，不定者，谓如来不思议智慧神通之力，能令听法之众，或闻小法而证大果；或闻大法而证小果，彼此相知，得益不定，故名不定教。［出天台四教仪］ 化法者，佛化众生之方法也。 〔一、藏教〕，藏即含藏之义。谓经律论各含一切文理，故名藏教。 〔二、通教〕，谓通前藏教，通后别、圆，故名通教。（通前藏教者，谓此教钝根菩萨，虽观无生四谛，但证真空之理，与前藏教是同也。通后别、圆者，谓此教利根菩萨，证真空之理时，能於真空，了达不空，即入后之别教。若知空不空，具一切法，即入后之圆教也。） 〔三、别教〕，别即隔别不同之义。谓别前藏、通，别后圆教，故名别教。（别前藏、通者，谓此教独被菩萨，不涉二乘所修也。别后圆教者，谓此教所谈法门，行相隔历次第，而不圆融也。） 〔四、圆教〕，圆即不偏之义。谓此教所诠中道之理，性相圆融，事理无碍，法法具足，故名圆教。［出华严经疏］ 唐元晓法师，海东新罗人，来此弘宗，亦立四教判释诸经，故称晓公四教焉。 〔一、三乘别教〕，谓如四谛缘起经等，声闻、缘觉、菩萨三乘之所共学。於中二乘未明法空，即是别相，故云三乘别教。 〔二、三乘通教〕，谓如般若、深密经等，声闻、缘觉、菩萨三乘之所共学，於中说诸法空，即是通相，故云三乘通教。 〔三、一乘分教〕，谓如梵网经等，菩萨不与二乘共学，名为一乘，於中未显法之周普，名为随分，故云一乘分教。 〔四、一乘满教〕，谓如华严经等，其中具明法界之理，圆融周普，故云一乘满教。［出华严经疏］ 苑公，唐贤首藏法师弟子也。因宝性论有四种众生不识如来藏，遂立四教焉。（四种众生者，一凡夫、二声闻、三辟支、四初心菩萨也。） 〔一、迷真异执教〕，谓诸外道、凡夫，迷於真性，广起异计，故云迷真异执教。 〔二、真一分半教〕，谓声闻、辟支二人，於真如随缘不变二分义中，但得随缘，不得不变，故名一分；於随缘分中，唯说生空所显之理，不说法空，故名为半。合而言之，故云真一分半教。（随缘不变者，即真如之理，随染净缘变造诸法，而其本体则不变易也。生空即人空也。） 〔三、真一分满教〕，谓初心菩萨，但得不变，不得随缘，故名一分；於不变分中，双辩二空之理，故名为满。合而言之，故云真一分满教。（二空者，人空、法空也。） 〔四、真具分满教〕，谓菩萨由具随缘不变二分之义，显真实理，识如来藏，故云真具分满教。［出华严经随疏演义钞］ 龙树论师乃西天第十三祖。尝立四教判释经论，故云龙树四教也。 〔一、有门〕，谓阿含小乘等经，说一切因果之法，悉皆实有，是为有门。（梵语阿含，华言无比法。） 〔二、空门〕，谓大品般若等经，说真空实相之理，荡除众生情执，是为空门。（梵语般若，华言智慧。） 〔三、亦有亦空门〕，谓深密等诸大乘经，说有谈空，互相无碍，是为亦有亦空门。 〔四、非有非空门〕，谓中论等说一切法皆即空之有，是非有；即有之空，是非空；互泯互融，即第一义，是为非有非空门。［出佛本行集经］ 谓如来初降生时，於四方面各行七步，步步举足，出大莲华。行七步已，先观东方，口自出言：世间之中，我为最胜。我从今日，生分已尽。此是菩萨希奇之事，未曾有法。余方悉然。 〔一、东行七步〕，东行七步者，涅盘经云：示为众生，而作导首也。 〔二、南行七步〕，南行七步者，经云：示现欲为无量众生作最上福田也。 〔三、西行七步〕，西行七步者，经云：示现无尽永断生死，是最后身也。 〔四、北行七步〕，北行七步者，经云：示现已度诸有生死也。［出菩萨善戒经］ 〔一、笔施〕，谓见人发心书写经典，当以笔施之，坚固其心，助成善缘也。 〔二、墨施〕，谓见人书写经典，当以墨施之，坚固其心，助成善缘也。 〔三、经施〕，谓刊造经板，或印施与人，劝其读诵，令发菩提之心也。（梵语菩提，华言道。） 〔四、说法施〕，谓若有人乐闻正法，即当随其根机，方便演说，使之闻法领解，修因证果也。［出大智度论］ 此四通言无畏者，由佛十力之智内充，明了决定，故於大众中凡有所说，则无恐惧之相，故名无所畏。（十力者，知是处非处智力、知过去现在未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。） 〔一、一切智无所畏〕，一切智者，於世间、出世间一切诸法尽知尽见也。无所畏者，如佛言，我是一切正智人，故得安隐，得无所畏；在大众中作师子吼，能转法轮；诸沙门、婆罗门、若天魔梵、若复余众，实不能转。是一切智无所畏。（梵语沙门，华言勤息，谓勤行众善，止息诸恶也。梵语婆罗门，华言净行。天魔梵者，天魔即他化自在天，梵即梵天魔。） 〔二、漏尽无所畏〕，漏尽者，惑业生死俱尽也。无所畏者，如佛言，我一切漏尽，故得安隐，得无所畏；在大众中作师子吼，能转法轮；诸沙门、婆罗门、若天魔梵、若复余众，实不能转，是为漏尽无所畏。 〔三、说障道无所畏〕，说障道者，说彼魔、外障蔽圣道之法也。无所畏者，如佛言，我说障法，故得安隐，得无所畏，在大众中，作师子吼，能转法轮；诸沙门、婆罗门、若天魔梵、若复余众，实不能转，是为说障道无所畏。 〔四、说尽苦道无所畏〕，说尽苦道者，说能尽诸苦之道法也。无所畏者，如佛言，我所说圣道，能出世间，能尽诸苦，故得安隐，得无所畏，在大众中作师子吼，能转法轮；诸沙门、婆罗门、若天魔梵、若复余众，实不能转，是为说尽苦道无所畏。
［出大智度论］ 无所畏有二种：一、佛无所畏，二、菩萨无所畏。今此四无所畏，皆言菩萨也。盖菩萨具诸智慧，明了决定，而於众中说法，则无恐畏之相，故名无所畏。（菩萨，梵语具云菩提萨□，华言觉有情。） 〔一、能持无所畏〕，能持者，谓菩萨闻一切法，常能受持，忆念不忘，故於众中说法得无所畏也。 〔二、知根无所畏〕，知根者，谓菩萨知一切众生诸根利钝，随其所应而为说法，故於众中说法得无所畏也。 〔三、决疑无所畏〕，决疑者，决剖一切众生之疑难也。谓凡有一切来难问者，菩萨悉能如法剖决而答，故於众中说法得无所畏也。 〔四、答报无所畏〕，答报者，以言辞应答酬报其所问也。谓凡一切众生听受问难，菩萨悉能随意如法而答，故於众中说法得无所畏也。［出宗镜录］ 无明者，於第一义无所明了，故曰无明，即惑是也。 〔一、缠无明〕，缠即缠缚，谓由此无明之惑缠缚，不能出离生死，故曰缠无明。 〔二、随眠无明〕，谓无明烦恼，长时随逐，眠伏第八藏识之中，故曰随眠无明。 〔三、相应无明〕，谓意识缘於六尘之境，识与境相应而起无明烦恼，故曰相应无明。（六尘者，色尘、声尘、香尘、味尘、触尘、法尘也。） 〔四、独头无明，亦名不共无明〕，谓未有六尘之境相对，而意识独缘想诸尘之境，识与境不相应，故曰独头无明。［亦名四无碍辩，出法界次第］ 谓菩萨於此四法，智慧明了，通达无滞，故名四无碍智。以其辩说融通，亦名四无碍辩。 〔一、义无碍智〕，谓菩萨了知一切诸法义理，通达无滞，故名义无碍智。 〔二、法无碍智〕，谓菩萨通达一切诸法名字分别无滞，故名法无碍智。 〔三、辞无碍智〕，谓菩萨於诸法名字义理，随顺一切众生殊方异语，为其演说，能令各各得解，辩说无滞，故名辞无碍智。 〔四、乐说无碍智〕，谓菩萨随顺一切众生根性所乐闻法，而为说之，圆融无滞，故名乐说无碍智。四无色定者，即无色界中空处定、识处定、无所有处定，非非想处定也。若诸外道，以有漏心，妄修邪定，以求解脱者，菩萨能以此四无色定摄化，令其依於正法，修证解脱，则无妄修解脱之染也。［出宗镜录］ 谓不能记别当来之果，又於善恶法中，无所记别，故名无记。 〔一、能变无记〕，谓第八识心王，是无记性，与心所五法相俱，则能变现色等一切境界，而无所分别，故名能变无记。（五法者，一作意、二触、三受、四想、五思，是名遍行五法，即第八识心所法也。） 〔二、所变无记〕，谓根身、种子、器世间三类之境，皆由本识之所变现；以此三境无分别性，故名所变无记。 〔三、分位无记〕，谓於不相应行中，假无记法，立诸分位，由此诸法不属善恶，不与心相应，不与色相应，无所记别，故名分位无记。 〔四、胜义无记〕，谓虚空无为，非择灭无为，有胜义故，而无所作为，故名胜义无记。（虚空无为者，谓真空之理，不为惑染之所障碍也；非择灭无为者，声闻之人，证果之后，诸惑不复续起，自然契悟真空之理，不假拣择也。）［出法界次第］ 四无量心者，慈悲喜舍也。通名无量者，谓菩萨利他之心广大也。所缘众生既无量，而能缘之心亦无量也。（菩萨，梵语具云菩提萨□，华言觉有情。） 〔一、慈无量心〕，慈名爱念，即与乐之心也。谓菩萨爱念一切众生，常求乐事，随彼所求而饶益之，故名慈无量心。 〔二、悲无量心〕，悲名愍伤，即拔苦之心也。谓菩萨愍念一切众生受种种苦，常怀悲心，拯救济拔，令其得脱，故名悲无量心。 〔三、喜无量心〕，谓菩萨庆他众生离苦得乐，其心悦豫，欣庆无量，故名喜无量心。 〔四、舍无量心〕，谓菩萨於所缘众生，无憎爱心，名之为舍；复念一切众生，同得无憎、无爱、无□、无恨、无怨、无恼，故名舍无量心。四无量即慈悲喜舍之心也。妄行谓所行非正也。功德谓所求邪福也。若诸众生淫祀求福，妄修功德者，菩萨能以此四心摄化，令其依於正法，修诸善业，则无妄行功德染也。四日出时，四大海水，深千由旬，亦皆干竭。［出成唯识论］ 〔一、大圆镜智〕，谓如来真智，本性清净，离诸尘染，洞彻内外，无幽不烛。如大圆镜，洞照万物，无不明了，是名大圆镜智。 〔二、平等性智〕，谓如来观一切法，与诸众生皆悉平等，以大慈悲心，随其根机，示现开导，令其证入，是名平等性智。 〔三、妙观察智〕，谓如来善能观察诸法，圆融次第；复知众生根性乐欲，以无碍辩才，说诸妙法，令其开悟，获大安乐，是名妙观察智。 〔四、成所作智〕，谓如来为欲利乐诸众生故，普於十方世界，示现种种神通变化，引诸众生，令入圣道，成本愿力所应作事，是名成所作智。［出涅盘经］ 〔一、我生已尽〕，谓阿罗汉断见、思惑尽，更不受三界生死，故云我生已尽。（梵语阿罗汉，华言无学。见、思惑者，谓意根对法尘起诸分别，名见惑；眼等五根对色等五尘起诸贪爱，名思惑也。三界者，欲界、色界、无色界也。） 〔二、梵行已立〕，梵行即净行也。谓阿罗汉由戒定慧之行，成就得证此果，故云梵行已立。 〔三、所作已办〕，谓阿罗汉本求出离三界，修诸梵行，生死既尽，梵行既立，故云所作已办。 〔四、不受后有〕，谓阿罗汉生死惑业既尽，更不受后世之身，故云不受后有。［出宗镜录］ 因果不亡曰有。谓众生作业感果，果必由因，因果相酬，则有生死，既有生死，必有色身，既有色身，必经中阴，轮转不息，则成四有。（中阴者，谓人初死之后，未曾托生，故名中阴。） 〔一、生有〕，谓从中阴来托母胎，一念识心相续，五蕴由此生起，是名生有。（五蕴者，色蕴、受蕴、想蕴、行蕴、识蕴也。） 〔二、本有〕，谓已生之后，未死之前，於其中间，所有五蕴色身，是业报之本，是名本有。 〔三、死有〕，谓本有之后，中有之前，五蕴业果色身一时坏灭，是名死有。 〔四、中有〕，即中阴也。谓已死之后，未生之前，於其中间识未托胎，是名中有。［出法华文句］ 四机者，机即机器，又机缘也，有可发之义，故名为机。 〔一、人天机〕，谓诸恶莫作，诸善奉行，是名人天机。 〔二、二乘机〕，谓厌畏生死，忻尚涅盘，是名二乘机。（梵语涅盘，华言灭度。二乘者，声闻乘、缘觉乘也。） 〔三、菩萨机〕，谓先人后己，慈悲仁让，是名菩萨机。（菩萨，梵语具云菩提萨□，华言觉有情。） 〔四、佛机〕，谓一切诸法中，悉以等观入，一切无碍人，一道出生死，是名佛机。（等观者，即非空非假，平等中道观也。一道出生死者，以中道观，顿断诸惑，顿出生死也。）［出金刚经疏］ 〔一、须陀洹果〕，梵语须陀洹，华言入流，又名预流，即初果也。谓此人断三界见惑尽，预入圣道法流，故名入流。（三界者，欲界、色界、无色界也。） 〔二、斯陀含果〕，梵语斯陀含，华言一来，即第二果也。谓此人於欲界九品思惑中断前六品尽，后三品犹在，须更来欲界一番受生，故名一来。（思惑者，谓眼等五根对色等五尘，心起贪爱，迷惑不了也。九品者，於上中下三品中，又各分三品也。） 〔三、阿那含果〕，梵语阿那含，华言不来，即第三果也。谓此人断欲界后三品思惑尽，更不来欲界受生，故名不来。 〔四、阿罗汉果〕，梵语阿罗汉，华言无学，即第四果也。谓此人断色界、无色界思惑尽，四智已圆，已出三界，已证涅盘，无法可学，故名无学。（四智者，我生已尽，梵行已立，所作已办，不受后有也。梵语涅盘，华言灭度。）［出大乘庄严经论］ 大乘者，谓通教中菩萨，於当教中，对声闻、缘觉小乘，故得称为大乘也。四果者，本是声闻所证果位；今菩萨历於十地，修行证果，亦有浅深、始终不同，故借小乘四果之位以区别之，是名大乘四果。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔一、初地生如来家，是须陀洹果〕，梵语须陀洹，华言入流，又云预流。为菩萨入初干慧地时，断惑证理，即是证佛所证，故云生如来家。因借声闻初果以区别之，故云是须陀洹果。 〔二、八地得授记，是斯陀含果〕，梵语斯陀含，华言一来。谓菩萨於第八辟支佛地中，蒙佛授记而得作佛，因借声闻第二果以区别之，故云是斯陀含果。（辟支，梵语具云辟支迦罗，华言缘觉。） 〔三、十地得受职，是阿那含果〕，梵语阿那含，华言不来。谓菩萨於第十佛地中，而得受如来职，犹如别、圆二教等觉之位，因借声闻第三果以区别之，故云是阿那含果。 〔四、佛地，是阿罗汉果〕，梵语阿罗汉，华言无学，又云无生。佛地即通教中果佛也。菩萨已断见、思，习气俱尽，而得成佛，因借声闻第四果以区别之，故云是阿罗汉果。四果即阿罗汉也。谓永断三界贪欲□恚愚痴之惑，而得此果，过二万劫，当得无上正等菩提，是名四果回心。（梵语阿罗汉，华言无生。谓断见、思惑尽，更不受三界生也。）四果即阿罗汉所证之果也，谓此人修学，将入四果，虽未至本位，而已向於此果也。（梵语阿罗汉，华言无学。）［亦名二乘四倒，出涅盘经并宗镜录］ 四枯者，表二乘四倒也。所言枯者，以二乘观无常苦空无我等，则烦恼有朽灭不生之义，故名为四枯也。（二乘者，声闻乘、缘觉乘也。） 〔一、常计无常〕，常者，即法身常住之义；无常者，即变异也。谓声闻、缘觉为无明之惑所覆，於如来常住法身中，妄计有变异相，是为无常颠倒。 〔二、乐计非乐〕，乐者，即涅盘清净之乐；非乐者，即苦义。谓声闻、缘觉，为无明之惑所覆，於如来涅盘清净乐中妄计是苦，是为非乐颠倒。 〔三、我计无我〕，我者，即佛性真实之我也；无我者，谓佛性中无有我也。谓二乘为无明之惑所覆，不了无我法中而有真我，故於佛性真我之中，妄计无我，是为无我颠倒。 〔四、净计不净〕，净者，即是如来常住之身，非杂食身，非烦恼身，非血肉身，非是筋骨缠缚之身；不净者，二乘为无明之惑所覆，但观世间一切诸色皆为不净，不了如来常住之净，是为不净颠倒。〔一、无明习气梦〕，谓由无明烦恼积习气分覆蔽真如之性，无所明了，以致心神颠倒，形於梦想也。 〔二、善恶先徵梦〕，谓人凡有善恶吉凶之事，必先形於梦寐，以为徵验也。 〔三、四大偏增梦〕，谓人由地水火风四大而成於身，若地大增，身则沉重；水大增，身则浮肿；火大增，身则状热；风大增，身则急胀。四大不调，则身心不安，心不安，则形於梦寐也。 〔四、巡游旧识梦〕，谓人平昔游历之处，或有所见所闻，若美若恶，系念不舍，而形於梦也。
［出善见毗婆沙律］ 〔一、四大不和梦〕，谓或梦山崩，或梦自身飞腾虚空，或梦见虎狼及贼追逐，此因地水火风四大不调，心神散逸，故有此梦，是名四大不和梦。 〔二、先见梦〕，谓日间先见男女苦乐等境，夜则随梦，犹如日间所见，是名先见梦。 〔三、天人梦〕，谓若人修善，乃感天人为现善梦，令其善根增长；若人作恶，亦感天人为现恶梦，令其怖恶生善，是名天人梦。 〔四、想梦〕，谓若人前世或有福德，或有罪障，有福德者多思想善事，则现善梦；有罪障者多思想恶事，则现恶梦，是名想梦。［出增一阿含经］ 〔一、未起塔处起塔〕，塔，梵语具云塔婆，华言高显。谓人能起塔者，当来之世，受初禅天福。经云：若有善信男子女人，求梵天福者，未曾起塔婆处，於中能起，是为初受梵天之福也。 〔二、补治故寺〕，谓修补破坏故寺，当来之世，受二禅天福。经云：补治故寺，是为第二受梵天之福也。 〔三、和合圣众〕，谓修习圣道之众，常令和合，不使离散，当来之世，受三禅天福。经云：和合圣众，是为第三受梵天之福也。 〔四、劝转法轮〕，谓闻佛成道，即当劝请转於法轮，利益众生，当来之世，受四禅天福。经云：菩萨初转法轮，若人能劝转者，是为第四受梵天之福也。［出法苑珠林］ 〔一、情欲〕，谓欲界众生，多於男女情爱之境而起贪欲，故名情欲。 〔二、色欲〕，谓欲界众生，多於男女娇媚等色而起贪欲，故名色欲。 〔三、食欲〕，谓欲界众生，多於美味饮食而起贪欲，故名食欲。 〔四、淫欲〕，谓欲界众生，多於男女互相染著行於欲事，故名淫欲。［亦名四断，出法界次第］ 正则不邪，勤则不怠。毗婆沙论云：断已生恶法，犹如除毒蛇；断未生恶法，如预防流水；增长已生善，如溉（居代切，灌也）甘果栽（栽，苗也）；未生善令生，如钻（祖官切，穿也）木出火，故名四正勤。（梵语毗婆沙，华言广解。） 〔一、已生恶令永断〕，谓五盖等烦恼覆心，离五种善根，故一心勤精进，方便断除，不令更生也。（五盖者，贪欲盖、□恚盖、睡眠盖、悔盖、疑盖也。五善根者，信根、精进根、念根、定根、慧根也。） 〔二、未生恶令不生〕，谓五盖等烦恼恶法，今虽未生，后若生时，能遮五种善根，故一心勤精进，方便遮止，不令生也。 〔三、已生善令增长〕，谓五种善根已生，为令增长，故一心勤精进，方便修习，令不退失也。 〔四、未生善令得生〕，谓五种善根，虽未生，为令生，故一心勤精进，方便修习，令得生也。
正谓不邪，勤谓不怠。一、已生恶，令永断。谓一切恶法，若已生者，当精勤一心决剔，令其永断除也。二、未生恶，令不生。谓一切恶法，若未生时，当精勤一心遮止，令其不复萌生也。三、未生善，令生。谓诸善法，若未生时，当精勤一心勇猛，令其发生也。四、已生善，令增长。谓诸善法，若已生者，当精勤一心修习，令其增长也。［出杂阿含经］ 〔一、断断〕，谓所起恶不善法，断已复生，更须精进摄受，令不生起；断而又断，是名断断。 〔二、律仪断〕，谓坚持戒律，慎守威仪，断一切恶，是名律仪断。 〔三、随护断〕，谓於无漏真实三昧相中，随顺守护，不令退没，是名随护断。（无漏者，不漏落生死也。梵语三昧，华言正定。） 〔四、修断〕，谓已起善法，增益修习，令其生长；诸不善法自然断除，是名修断。［出法集经］ 〔一、欲爱〕，谓於欲界五尘而起贪爱也。因贪爱故，推求不已，是名欲爱。（五尘者，色尘、声尘、香尘、味尘、触尘也。） 〔二、色爱〕，谓於色界禅定而起贪爱也。因贪爱故，推求不已，是名色爱。 〔三、无色爱〕，谓於无色界禅定而起贪爱也。因贪爱故，推求不已，是名无色爱。 〔四、无有爱〕，无有即空也。谓於涅盘真空之法而起贪爱也。因贪爱故，推求不已，是名无有爱。（梵语涅盘，华言灭度。）［出大乘庄严经论］ 求者，推求也。论云：菩萨以四种求诸法，皆不可得，不可得即是空也，故名求不得。 〔一、名求不得〕，名即假名。谓若有是物，则有是名；以此推之，物则为主，名则为客；名既为客，则是假名，推求实义，了不可得。故论云：推名於物是客，故云名求不得。 〔二、物求不得〕，物即事物。谓虽有其物，若无其名，物不自显。以此推之，名亦是主，物亦是客，物既是客，亦成虚假。故论云：推物於名是客，故云物求不得。 〔三、自性求不得〕，谓名之与物，各有自体之性，若推名之自性，及物之自性，但有虚假之名，皆无真实之义。故论云：推名自性及物自性，知俱是假，故云自性求不得。 〔四、差别求不得〕，谓於名於物，各有差别之相，一一分别推求，悉归於空，皆不可得。故论云：推名差别及物差别，知俱空，故悉不可得，故云差别求不得。［出长阿含经］ 〔一、□伽河〕，梵语□伽，华言天堂来，以见其从高处而来也，又名恒河。此河从阿耨达池东面银牛口流出，绕池一匝，入东南海。（梵语阿耨达，华言无热恼。在香山之南，大雪山之北，周围八百里，金银琉璃玻璃铜铁等以饰其岸也。） 〔二、信度河〕，梵语信度，华言验河。此河从阿耨达池南面金象口流出，绕池一匝，入西南海，又名辛头河。 〔三、缚刍河〕，梵语缚刍，华言青河。此河从阿耨达池西面琉璃马口流出，绕池一匝，入西北海。（梵语琉璃，华言青色宝。） 〔四、徙多河〕，梵语徙多，华言冷河。此河从阿耨达池北面颇胝迦师子口流出，绕池一匝，入东北海。或曰潜流地下，出积石山，为中国之河源也。（梵语颇胝迦，华言水精，即玻璃也。）［出大乘本生心地观经］ 经云：於法宝中，有其四种，引导众生，出生死海，到於彼岸。三世诸佛，依此修行，断一切障，得成菩提。 〔一、教法〕，谓一切无漏善法，教化众生，能破无明烦恼业障也。（无漏者，不漏落生死也。） 〔二、理法〕，谓一切教法所诠之义理也。 〔三、行法〕，谓戒定慧等诸行之法也。 〔四、果法〕，谓至果所证，无为涅盘等法也。（梵语涅盘，华言灭度。）［出杂阿含经］ 〔一、善知病〕，谓世之良医，善能知人种种疾病；以喻如来善知一切众生业惑等病也。 〔二、善知病源〕，谓世之良医，善知疾病所起之由；或由风湿，或由冷热，乃至饮食色欲之类，发於众病。以喻如来善知众生皆由无明烦恼为其根源，而有生死轮回之病也。 〔三、善知病对治〕，谓世之良医，善知对治之方。如患冷病者，则以热药对治；患热病者，则以冷药对治；患不冷不热病者，则以温和之药对治。药若对病，病无不愈。以喻如来说法，若众生多贪欲者，则说不净之观治之；多嗔恚者，则说慈悲之观治之是也。 〔四、善知治已更不动发〕，谓世之良医，善能应病与药，人若服已，其病即愈；病既愈已，身心安隐，不复更发。以喻如来为诸众生善说法药，对治一切众生业惑之病，人能依而修之，则得出离生死之苦，成就涅盘之乐，一切业惑，不复发起矣。（梵语涅盘，华言灭度。）［出瑜伽师地论］ 〔一、善修事业〕，谓修菩萨行者，於种种财法惠施众生，无所吝惜；诸佛戒律，坚守护持；遇诸苦难，忍受无悔；诸正法行，精进无怠；安住禅定，心不散乱；以正智慧，照了诸法；乃至种种行业皆悉修习，是为善修事业。（菩萨，梵语具云菩提萨□，华言觉有情。） 〔二、方便善巧〕，谓修菩萨行者，於诸有情，或於圣教有未入者，令其趣入；已趣入者，令其成熟；已成熟者，令其解脱；乃至诸戒律仪，受持毁犯，种种方便，令诸有情，皆得利益，是为方便善巧。 〔三、饶益於他〕，谓修菩萨行者，於诸有情，或以布施，或以爱语，或作利他之行，或与随类同事，令其皆得安乐，是为饶益於他。 〔四、无倒回向〕，谓修菩萨行者，於己所修一切善业，及方便善巧饶益之行，以净信心，回向於他，而求无上正等菩提；终不以此所集善根，倒求世间果报，是为无倒回向。［出地持经］ 〔一、无善友〕，谓修行之人，虽有精进之心，而无善友知识，为其说法开导，终不能得佛果菩提也。（梵语菩提，华言道。） 〔二、谬受学〕，谓修行之人，虽值善友知识，种种说法，而禀性愚钝，於所受法，错谬领解，亦不能得佛果菩提也。 〔三、不精进〕，谓修行之人，虽於受学之际，不谬领解，但自己懈怠，不能勇猛精进，则亦不得佛果菩提也。 〔四、不调伏〕，谓修行之人，虽闻正法，精进勤修，然善根未熟，久远已来，不能调伏其心，则亦不得佛果菩提也。［出宝积经］ 法施者，谓如来以此四法施诸众生，令依此法修证，不起邪见也。 〔一、一切万物，皆归无常〕，谓众生愚惑，不知世间有情、无情等物，悉皆有生有灭，有成有坏，毕竟无常；而反计有常。如来说法，为断此计，故曰一切万物，皆归无常。 〔二、一切所有，悉为苦毒〕，谓众生愚惑，不知五阴等法，是众苦之本，计想有乐。如来说法，为断此计，故曰一切所有，悉为苦毒。（五阴者，色阴、受阴、想阴、行阴、识阴也。） 〔三、一切诸法，皆无有我〕，谓众生愚惑，不了一切法空，计著有我。如来说法，为断此计，故曰一切诸法，皆无有我。 〔四、一切有形，悉至於空〕，谓众生愚惑，不知一切有形相者，终归於空，反计为有。如来说法，为断此计，故曰一切有形，悉至於空。［出大宝积正法经］ 〔一、恒行法施〕，谓修菩萨行者，当以如来所说正法，广为一切众生而作利益；於己之心，无复吝惜。是以无量福德由此而生也。（菩萨，梵语具云菩提萨□，华言觉有情。） 〔二、起大悲心〕，谓修菩萨行者，常运大悲心利益一切，於诸破戒众生，方便遮止，不令为恶。是以无量福德由此而生也。 〔三、化诸有情〕，谓修菩萨行者，常以利他为心，广化一切有情，令发菩提之心，修习妙行，成就佛果。是以无量福德由此而生也。（梵语言菩提，华言道。） 〔四、忍辱救护〕，谓修菩萨行者，常应广运大悲之心於诸下劣不善之人，设以横逆而加於我，不惟忍受其辱，抑且方便救护，使其改恶迁善。是以无量福德由此而生也。［出华严法界观］ 法界者，一切众生身心之本体也。法，轨则也，界有性、分二义。若约事说，界即是分义，谓随事分别故也；若约理说，界即是性义，谓诸法性不能变易故也。以此性、分互相交络，则成理事无碍法界。以理融事，一一融通，则成事事无碍法界也。 〔一、事法界〕，谓诸众生色心等法，一一差别，各有分齐，故名事法界。（分齐者，限量也。） 〔二、理法界〕，谓诸众生色心等法，虽有差别，而同一体性，故名理法界。 〔三、理事无碍法界〕，谓理由事显，事揽理成，理事互融，故名理事无碍法界。 〔四、事事无碍法界〕，谓一切分齐事法，称性融通，一多相即，大小互容，重重无尽，故名事事无碍法界。［出大宝积正法经］ 〔一、不离菩提心〕，谓菩萨修习众善之行，常欲度脱一切众生，而不离於菩提之心，是以邪魔之道悉远离也。 〔二、无恼害心〕，谓菩萨修习慈善之行，於一切众生常怀悲愍，不起恼害之心，是以邪魔之道悉远离也。 〔三、明了诸法〕，谓菩萨以智慧照察於一切法，明了通达，正直无碍，是以邪魔之道悉远离也。 〔四、不生轻慢〕，谓菩萨了达诸法平等，於诸有情，常行不轻之行，而无□慢之心，是以邪魔之道悉远离也。［出如来不思议秘密大乘经］ 〔一、智门〕，谓菩萨以大智慧，善知一切众生根性，随顺调伏，令其解脱，是为菩萨智门。（菩萨，梵语具云菩提萨□，华言觉有情。） 〔二、慧门〕，谓菩萨以大妙慧，为诸众生分别宣说深法句义，亦欲令其开发慧性，照了万法本来空寂，是为菩萨慧门。 〔三、陀罗尼门〕，梵语陀罗尼，华言总持，以其持善不散，持恶不生也。盖菩萨以总持之法，随顺一切众生言音，开导正信，令其灭诸恶心，而行一切善法，是为菩萨陀罗尼门。 〔四、无碍解门〕，谓菩萨以无碍智解，为诸众生宣说无尽甚深法义，亦欲令其获无碍解，是为菩萨无碍解门。［出大宝积正法经］ 〔一、乐住林间〕，谓修菩萨行者，当离愦闹，住於山林空闲之处，寂静宴默，思惟正道，而广集一切善根也。 〔二、四事摄物〕，四事者，布施、爱语、利行、同事也。谓修菩萨行者，自行既充，必须外引众生，同己所行之道，是以常行布施，周其贫乏；复以爱语，安慰开谕；起诸利行；同其事业，而广集一切善根也。 〔三、舍身求法〕，谓修菩萨行者，乐求大乘之法，其心勇猛，虽弃舍身命，亦复无所顾惜，而广集一切善根也。 〔四、勤行精进〕，谓修菩萨行者，誓欲求就佛果，是以勤加精进，无少懈怠，而广集一切善根也。［出法苑珠林］ 起世经云：劫初，世间黑暗，尔时忽然出生日月及诸星宿，便有昼夜年岁时节。日从东方出，绕须弥山半腹而行，照于四洲，遂有昼夜不同。（梵语须弥，华言妙高。） 〔一、南阎浮提日正中时〕，谓南阎浮提日正中时，东弗婆提日则始没，西瞿耶尼日则初出，北郁单越正当半夜。（梵语阎浮提，华言胜金洲。梵语弗婆提，华言胜身。梵语瞿耶尼，华言牛货。梵语郁单越，华言胜处。） 〔二、西瞿耶尼日正中时〕，谓西瞿耶尼日正中时，南阎浮提日则始没，北郁单越日则始出，东弗婆提正当半夜。 〔三、东弗婆提日正中时〕，谓东弗婆提日正中时，北郁单越日则始没，南阎浮提日则初出，西瞿耶尼正当半夜。 〔四、北郁单越日正中时〕，谓北郁单越日正中时，西瞿耶尼日则始没，东弗婆提日则初出，南阎浮提正当半夜。谓东弗于逮、西瞿耶尼、南阎浮提、北郁单越也。（梵语弗于逮，华言胜。梵语瞿耶尼，华言牛货。梵语阎浮提，华言胜金洲。梵语郁单越，华言胜处。）［出成实论］ 流而不返谓之流。谓众生由三惑之所流转，漂泊三界，而不能返於涅盘彼岸也。又名四暴河者，以其惑业，暴涌成河，漂没众生也。亦名四轭者，谓众生为惑业所缠，若牛之缚轭以驾车，而不能脱离也。（梵语涅盘，华言灭度。） 〔一、见流〕，见即三界见惑也。谓意根对於法尘，起分别见。因此见惑，流转三界，不能出离，故名见流。（三界者，欲界、色界、无色界也。） 〔二、欲流〕，欲者，即欲界思惑也。谓五根贪爱五尘，故名为思惑，即贪□慢也。因此思惑，流转欲界，不能出离，故名欲流。（五根者，眼根、耳根、鼻根、舌根、身根也。五尘者，色尘、声尘、香尘、味尘、触尘也。） 〔三、有流〕，有即因果不亡为有。谓色界、无色界思惑，即贪慢也。因此思惑，流转色、无色界，不能出离，故名有流。 〔四、无明流〕，无所明了，故曰无明，即三界思惑中痴惑也。由此无明，流转生死，不能出离，故名无明流。［出占察善恶业报经］ 〔一、信满成佛〕，谓依种性地，决定信於诸法不生不灭，清净平等，无可愿求，是为信满成佛。（种性者，种即种子，性即性分是也。） 〔二、解满成佛〕，谓依解行地，深解法性无造无作，不起生死想，不起涅盘想，心无所怖，亦无所欣，是为解满成佛。（解行者，解即解了，行即所修之行也。梵语涅盘，华言灭度。） 〔三、行满成佛〕，谓依究竟菩萨地，能除一切无明诸障，菩提愿行，悉皆具足，是为行满成佛。（究竟菩萨，即等觉菩萨也。梵语菩提，华言道。） 〔四、证满成佛〕，谓依净心地，得无分别寂静法智及不思议胜妙功德，是为证满成佛。（净心地者，即妙觉佛位也。）谓四牙最白而大，莹洁鲜净也。［出释迦谱］ 四王同出师子颊王，各生二子，故通有八子也。 〔一、净饭王生二子〕，第一子，梵语名悉达多，华言顿吉。以其生时诸吉祥瑞顿出现故，即释迦牟尼佛也。第二子，梵语名难陀，华言善欢喜。从初慕道，为名欢喜中胜，故云善欢喜。 〔二、白饭王生二子〕，第一子，梵语名调达，华言天热。以其生时，人天等众心皆惊热故也。第二子，梵语名阿难，华言欢喜，又云庆喜。以其生时，举国欣庆故也。从佛出家持三藏教。（三藏者，经藏、律藏、论藏。） 〔三、斛饭王生二子〕，第一子，梵语名摩诃男（无翻），从佛出家，即於鹿苑中最初得度。第二子，梵语名阿那律，华言无灭，又云无贫。从佛出家，所谓天眼第一者是也。 〔四、甘露饭王生二子〕，第一子，梵语名婆娑（无翻），第二子，梵语名跋提，华言小贤。从佛出家，即於鹿苑中最初得度是也。［亦名四种生，出法苑珠林］ 人四生者，谓世间之人，亦具卵胎湿化四种之生也。 〔一、卵生〕，卵生者，谓依壳而出也。婆沙论云：昔有商人，入海得一雌鹤，遂生二卵，卵渐湿熟，生二童子，端正聪明，年长出家，得阿罗汉。大名世罗，小名邬波世罗是也。（梵语阿罗汉，华言无学。） 〔二、胎生〕，胎生者，谓含藏而生也。谓世间之人，含藏於母胎之中，满足十月而生是也。 〔三、湿生〕，湿生者，谓假湿而生也。贤愚经云：於过去世，有大国王，名曰善住。其顶上□生一疱（皮教切），后转转大，便生童子，颜貌端正，即顶生王是也。又经律异相云：昔维耶离国，有梵志家，种一柰树，生一榴节，节生一枝，去地七丈，杪生诸枝，形如偃盖，即作栈（仕限切）阁登而视之，见偃盖中，乃有池水，有一女儿在池水中是也。（梵语维耶离，华言广严。梵语梵志，华言净裔。） 〔四、化生〕，化生者，谓无而忽有也。涅盘经云：佛与四众游行，有比丘尼名阿罗婆，忽於地中化生。又劫初，人皆是化生是也。（四众者，比丘、比丘尼、优婆塞、优婆夷也。）［出楞严经］ 梵语阿修罗，华言非天。以其果报最胜，邻次诸天，而非天也。 〔一、卵生〕，谓若於鬼道，以护法力，乘通入空，此阿修罗从卵而生，鬼趣所摄。 〔二、胎生〕，谓若於天中，降德贬坠，生於彼道。其所卜居，邻於日月。此阿修罗从胎而出，人趣所摄。 〔三、湿生〕，谓别有一分下劣修罗，生大海心，沉水穴口，旦游虚空，暮归水宿。此阿修罗因湿气而有，畜生趣所摄。 〔四、化生〕，谓有阿修罗，执持世界势力无畏，能与梵王及天帝释、四天王争权。此阿修罗因变化而有，天趣所摄。（四天王，东方持国天王、南方增长天王、西方广目天王、北方多闻天王。）［出起世因本经］ 金翅鸟王与龙之类，皆具卵胎湿化四种而生。经云：大海之北，有一大树，名曰居吒奢摩离，其树高一百由旬，枝叶遍覆五十由旬。此鸟王与龙等皆依此树四面而住，其四面各有宫殿，纵广六百由旬，七重垣墙，七宝庄严。（梵语居吒奢摩离，华言鹿聚。梵语由旬，华言限量。） 〔一、卵生〕，卵生金翅鸟王，居树东面，欲啖龙时，飞往东枝之上，观大海水，乃即飞下，以两翅扇大海水，令水自开二百由旬，取龙食之。此鸟王惟能取卵生龙，不能取胎、湿、化三生龙也。 〔二、胎生〕，胎生金翅鸟王，居树南面，欲取龙时，飞往树上，乃即飞下，令水开四百由旬，取龙食之。此鸟王惟能取卵、胎二生龙，不能取湿、化二生龙也。 〔三、湿生〕，湿生金翅鸟王，居树西面，欲取龙时，即向树西海取之，水开八百由旬。此鸟王惟能取卵、胎、湿生之龙，不能取化生龙也。 〔四、化生〕，化生金翅鸟王，居树北面，欲取龙时，向树北海取之，水开一千六百由旬。彼诸龙等，皆为此鸟王之所食啖。楼炭经云：四生金翅鸟，还食四生龙。是也。［出起世因本经］ 〔一、卵生〕，卵生龙，居吒奢摩离树东面，所居宫殿，皆七宝庄严。（梵语居吒奢摩离，华言鹿聚。七宝者，金、银、琉璃、玻璃、砗磲、码瑙、赤真珠也。） 〔二、胎生〕，胎生龙，居树南面，所居宫殿，皆七宝庄严。 〔三、湿生〕，湿生龙，居树西面，所居宫殿，皆七宝庄严。 〔四、化生〕，化生龙，居树北面，所居宫殿，皆七宝庄严。［出法华文句记］ 〔一、有文有义，常人用之〕，谓凡立言立论，有文字可证据，有义理可依凭；此寻常之人皆能用，故云常人用之。 〔二、无文有义，智人用之〕，谓凡立言立论，虽无文字可证据，而有义理可依凭，此唯智者能用，故云智人用之。 〔三、有文无义，暗者用之〕，谓凡立言立论，虽有文字可证据，而无义理可依凭，此暗昧之人，不明义理，而强自用，故云暗者用之。 〔四、无文无义，迷者用之〕，谓凡立言立论，既无文字可证据，又无义理可依凭，此愚迷之人，不了文义，而强自用，故云迷者用之。［出圆觉经疏］ 〔一、作病〕，作者，即生心造作之谓也。谓若有人，言我於本心作种种行，欲求圆觉；彼圆觉性，非作得故，说名为病。 〔二、任病〕，任者即随缘任性之谓也。谓若有人言，我等今者，不断生死，不求涅盘，任彼一切，欲求圆觉。彼圆觉性，非任有故，说名为病。 〔三、止病〕，止者即止妄即真之谓也。谓若有人言，我今永息诸念，寂然平等，欲求圆觉。彼圆觉性，非止得故，说名为病。 〔四、灭病〕，灭者，即寂灭之谓也。谓若有人言，我今永灭一切烦恼，身心根尘，虚妄境界一切永寂，欲求圆觉。彼圆觉性，非灭相故，说名为病。［出金光明经］ 经云：虚空藏菩萨、梵释天等白佛言：若诸国土，有能讲说此金光明，微妙经典，於其国土获四利益。 〔一、国土吉祥益〕，谓若有国土讲说此经者，国王军众，势力强盛，无诸怨敌，疾疫消除，寿命修长，吉祥安乐，正法兴隆也。 〔二、辅臣和乐益〕，谓若有国土，讲说此经，则辅相大臣，和悦无诤，王所敬爱，安隐丰乐，随心所愿，皆得满足也。 〔三、国人富寿益〕，谓若有国土，讲说此经，则沙门弟子及国邑人民修行正法，多所利益，寿命延长，富逸安乐；於诸福田，悉得修立也。（梵语沙门，华言勤息。） 〔四、法师自利利他益〕，谓若有国土，讲说此经，其说经之人，一切时中，身心调适；诸人民众，增加守护，慈悲平等，心无伤害；亦令一切众生，诚心皈仰，皆悉修习菩提之行也。（梵语菩提，华言道。）［出大乘起信论疏］ 大四相者，此就始终一期受报而言也。（一期者，谓从生至死也。） 〔一、生相〕，谓一念托胎，十月满足，此身即生，是为生相。 〔二、住相〕，谓既出胎已，住於世间，是为住相。 〔三、异相〕，谓少则颜红体润，老则发白面皱，是为异相（皱，侧救切）。 〔四、灭相〕，谓业尽命终，身亦坏灭，是为灭相。［出大乘起信论疏］ 小四相者，此就一念而论也。 〔一、生相〕，谓以根对尘，一念心生，是为生相。（根即眼耳鼻舌身意六根也。尘即色声香味触法六尘也。） 〔二、住相〕，谓一念之心，□尔相续，是为住相。 〔三、异相〕，谓一念之心，初后不同，是为异相。 〔四、灭相〕，谓尘境既忘，心念亦灭，是为灭相。［出圆觉经略疏］ 谓於有所证取之心，迤逦浅深，有此四相之异，故后之三相，皆因我相根本而立，与金刚般若四相所言不同，盖彼於迷妄之心，执为四相故也。 〔一、我相〕，我相者，谓众生於涅盘之理，心有所证，而其有所证取之心，执著不忘，认之为我，名为我相。经云：是故证取方现我体。是也。（梵语涅盘，华言灭度。） 〔二、人相〕，人相者，比前我相已进一步，虽不复认证为我，而犹存悟我之心，名为人相。经云：悟己超过一切证者，名为人相。是也。 〔三、众生相〕，众生相者，比前人相已进一步，谓虽已超过我人之相，犹存了证了悟之心，名众生相。经云：但诸众生，了证了悟，皆为我人而我人相所不及者，存有所了，名众生相。是也。 〔四、寿命相〕，寿命相者，比前众生相已进一步，谓心照清净，於前众生相中，所存了悟之心，虽已觉知超过，然犹存能觉之知，如彼命根，潜续於内，名寿命相。经云：觉所了者，不离尘故。是也。（不离尘者，谓此览（编者注：「览」疑是「觉」）了之心，不离妄尘故也。）［出金刚经论］ 谓众生於此四法，不了虚假，而於心识之境，妄生邪见，执著取相，故名识境四相。 〔一、我相〕，谓众生於五阴法中，若即若离，计我、我所之实，是名我相。（五阴者，色阴、受阴、想阴、行阴、识阴也。若即若离者，谓计即阴是我，离阴是我也。我、我所者，我即假名，我所即五阴也。） 〔二、人相〕，谓众生於五阴法中，妄计我是人，我生人道，异於余道，是名人相。 〔三、众生相〕，谓众生於五阴法中，妄计色受想行识众共而生此身，是名众生相。 〔四、寿者相〕，谓众生於五阴法中，妄计我受一期寿命，或长或短，是名寿者相。（一期者，谓从生至死也。）［出圆觉经略疏］ 四相，即生、住、异、灭也。此之四相，乃是本觉心源，无明初起一念之相，而有四种之别。以其细微难见，故约信、住、行、向地、等觉、妙觉，从浅至深，次第觉了□细分齐之相以明之。此之四法，起则从生至灭，觉则从灭至生，故以灭、异、住、生而为次第也。 〔一、十信觉灭相〕，十信觉灭相者，谓菩萨修行，证此信位，则能觉了心中念念灭相分齐也。（十信者，信心、念心、精进心、慧心、定心、不退心、护法心、回向心、戒心、愿心也。） 〔二、三贤觉异相〕，三贤觉异相者，三贤即十住、十行、十回向也。谓菩萨修行证此三贤位，则能觉了心中念念异相分齐也。（异者，变异也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。） 〔三、十圣觉住相〕，十圣觉住相者，十圣即十地也。谓菩萨修行，证此十圣位，则能觉了心中念念住相分齐也。（住者，现起未灭之心也。十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔四、位满觉生相〕，位满觉生相者，位满即佛位果满也。谓大菩萨修行满足，证佛果位，则能觉了心中一念初生之相分齐也。［出佛说骂意经］ 〔一、天知〕，谓人一念心起，若善若恶，虽未形现，天神已自知之，照临於上矣。 〔二、地知〕，谓人一念心起，若善若恶，虽未形现，地神已自知之，鉴察於下矣。 〔三、傍人知〕，谓人作善作恶，於隐僻之处，自谓无人知，而不知傍人已知之矣。 〔四、自知〕，谓心欲作善作恶，人虽未知，自意已先知之矣。［出大智度论］ 变即转变，化即幻化。谓此四禅诸天，於五欲胜妙之境，悉能次第种种变化也。（五欲者，色欲、声欲、香欲、味欲、触欲也。） 〔一、初禅天二变化〕，初禅天二变化者，一者能於初禅天中变化，二者能於欲界变化也。 〔二、第二禅天三变化〕，第二禅天三变化者，一者能於二禅天中变化，二者能於初禅天中变化，三者能於欲界变化也。 〔三、第三禅天四变化〕，第三禅天四变化者，一者能於三禅天中变化，二者能於二禅天中变化，三者能於初禅天中变化，四者能於欲界变化也。 〔四、第四禅天五变化〕，第四禅天五变化者，一者能於四禅天中变化，二者能於三禅天中变化，三者能於二禅天中变化，四者能於初禅天中变化，五者能於欲界变化也。谓色界初禅天、二禅天、三禅天、四禅天也。谓既得三禅天定已，又觉三禅乐法扰心，令不清净，一心厌离，加功不止，即得安隐，出入息断，空明寂静，如明镜离垢，净水无波，湛然而照，万像皆现；绝诸妄想，正念坚固，是名四禅天定。谓人修禅定，从三禅入四禅时，断喜乐故，不喜不乐，其心次第而入，无有杂念间隔也。（断喜乐者，谓断二禅之喜，及三禅之乐也。不喜不乐者，谓心无善恶，寂然平等，即是四禅之定相也。）［出摩诃止观］ 欲登妙位，非行不阶。行法众多，略言其四。梵语三昧，华言正定，又云调直定。众生心行，常不调、不直、不定，入此三昧，能调、能直、能定，故名三昧。 〔一、常坐三昧〕，常坐三昧者，亦名一行三昧。文殊般若经以九十日为期，独居静室，跏趺正坐，蠲除恶觉，舍诸乱想，不杂思惟，系缘法界，一念法界。（系缘是止，一念是观，法法融摄，故曰法界。）信一切法皆是佛法。若坐疲极，或疾病所困，或睡盖所覆，或宿障发动，不能遣却，当专称一佛名号，以求加护。除经行饮食便利之外，时刻相续，无须臾废；此之三昧，於一期中，若能精勤不懈，念念无间，则能破除障业，显发实相之理矣。 〔二、常行三昧〕，常行三昧者，亦名般舟三昧。梵语般舟，华言佛立。佛立有三义：一、佛威力，二、三昧力，三、行者本功德力。能於定中，见十方佛在其前立，故名佛立。以九十日为期，终竟三月，身常旋行，不得休息，口常唱阿弥陀佛，心常想阿弥陀佛，或先想后唱，或先唱后想，想唱相继，无令休息。此之三昧，极能断除宿障，於诸功德最为第一。（梵语阿弥陀，华言无量寿。） 〔三、半行半坐三昧〕，半行半坐三昧者，若依方等经，七日为期，唯诵袒持咒。旋百二十匝，一旋一咒。不迟不疾，旋竟却坐，思惟实相之理。若依法华经，三七日为期，但诵本经。故经云：其人若行、若立，读诵是经，若坐、思惟是经，我乘六牙白象，现其人前。此等三昧，俱是半行半坐也。（梵语袒持，华言秘要。） 〔四、非行非坐三昧〕，非行非坐三昧者，前之三种，俱用行坐；今言非行非坐者，虽非行坐，实通行坐，亦名随自意三昧，谓但於一切时中，一切事上，随意用观，不拘限期，心存止观，念起即觉是也。［出法苑珠林］ 〔一、现报〕，现报者，谓今生作极善极恶之业，即於今生现受善恶之果报也。 〔二、生报〕，生报者，谓今生作善恶业，来世身中受善恶果报也。 〔三、后报〕，后报者，谓今身造业，来世未受，多生之后，乃受果报也。 〔四、无报〕，无报者，谓由无记业，而受不善不恶之果报也。（无记业者，即不善不恶之业，无所记忆，故名无记。）［出成实论］ 〔一、常没〕，谓人不能修习涅盘之法，则不得出离生死大河，故名常没。（梵语涅盘，华言灭度。） 〔二、暂出还没〕，谓人或生世间，於信等五种善根不能坚固，还复退失，流转生死，故名暂出还没。（五种善根者，信根、精进根、念根、定根、慧根也。） 〔三、出观〕，谓人没於生死之河，而能随顺涅盘之法，欲求出离；如人既没，思欲得济，故先观看方向，故名出观。 〔四、得度〕，谓人具足修习涅盘之法，则能截生死流，到涅盘岸，故名得度。［出瑜伽师地论］ 〔一、调练心作意〕，调练者，调停练习也。谓於可厌患之法，调停练习，令心厌离，是名调练心作意。 〔二、滋润心作意〕，滋润者，滋长沃润也。谓於可欣尚之法，滋长沃润，令心忻乐，是名滋润心作意。 〔三、生轻安作意〕，轻安者，即身轻心安也。谓於可厌法令心厌离，於可欣法令心欣乐，安住寂静，对治身心□重，生起身心轻安，是名生轻安作意。 〔四、净智见作意〕，净智者，即清净智慧也。谓以此智慧，照了诸法皆空，即得内心寂静。由寂静故，见真实理，是名净智见作意。［出起信论］ 〔一、信根本〕，谓真如之法，诸佛所师，众行之源，能爱乐者，即是信於根本，故云信根本。 〔二、信佛〕，谓信佛有无量功德，常念亲近，供养恭敬，发起善根，求一切智，故云信佛。 〔三、信法〕，谓信受诸佛所说之法，有大利益，常念修行，故云信法。 〔四、信僧〕，谓信僧能正修行，自利利他，常乐亲近，求学其道，故云信僧。［出十轮经］ 〔一、胜义僧〕，谓诸佛世尊及诸菩萨、缘觉、声闻等众，其德尊高，於一切法通达无碍，而得自在，是名胜义僧。 〔二、世俗僧〕，谓剃除须发，被服袈裟，成就出家威仪，能持佛之禁戒，是名世俗僧。 〔三、哑羊僧〕，谓愚痴鲁钝，不能了知根本等罪犯与不犯，及於微小之罪，不能发露忏悔，是名哑羊僧。（根本等罪，即杀盗淫妄也。） 〔四、无惭愧僧〕，谓若有人投佛出家，得出家已，於所受持佛之禁戒一切毁犯，无惭无愧，不畏后世苦果，是名无惭愧僧。［出杂阿含经］ 〔一、信具足〕，谓在家之人，於如来所，起敬信心，闻胜妙法，心开意解，不生疑谤，信根坚固，是名信具足。 〔二、戒具足〕，谓在家之人，起净信心，受佛禁戒，不杀不盗不邪淫不妄语不饮酒，持此五戒，一无毁犯，是名戒具足。 〔三、施具足〕，谓在家之人，受前戒法，能於一切所有之财，不悭不惜，施济贫乏，修此舍行，是名施具足。 〔四、慧具足〕，谓在家之人，既受戒行施，当以智慧，观察此身虚假不实，由贪□痴起诸烦恼，招集无量生死之苦，能修善道，证涅盘乐，是名慧具足。（梵语涅盘，华言灭度。）［出成唯识论］ 变易者，因移果易，故名变易。谓修一分之因，即感一分之果，此从变易生死一种中开出后之三种也。 〔一、变易生死〕，谓菩萨以无漏智力，断其□惑，所感殊胜细异熟果，以因移果易，而为生死，故名变易生死。（漏即漏落生死，今言无漏者，谓菩萨依大智慧而修，不漏落生死，故名无漏智。□惑，即尘沙等惑也。） 〔二、不思议身〕，谓菩萨以无漏定力及以愿力，身所示现，妙用难测，故名不思议身。 〔三、意成身〕，谓声闻、缘觉、菩萨以无漏定力，於十方世界随其意愿成身，故名意成身。 〔四、变化身〕，谓声闻、缘觉、菩萨以无漏定力，於十方世界变现其身，故名变化身。［出法华文句］ 〔一、决定声闻〕，谓其久习小乘之法，故今闻小乘教而得证果，既证小果之后，再不进求大乘之法，是名决定声闻。 〔二、退菩提声闻〕，梵语菩提，华言道。谓此声闻，本是菩萨，曾发菩提之心，积劫修道；忽因疲厌生死，退失大心，而证小果，是名退菩提声闻。（劫，梵语具云劫波，华言分别时节。） 〔三、应化声闻〕，应谓应现，化即变化。谓此声闻，本是诸佛、菩萨，内秘真实之行，外现声闻之身，而能引接前之二种声闻，归於大乘，及广化众生，令入佛道，是名应化声闻。 〔四、增上慢声闻〕，谓自得增上之法，而轻慢於他。此种声闻，厌恶生死，欣乐涅盘，因修戒定慧之道，少有所得，便谓证果；此即未得谓得，未证谓证，是名增上慢声闻。（梵语涅盘，华言灭度。）［出大涅盘经］ 〔一、无苦乐〕，无苦乐者，谓无世间之苦乐也。世间之乐，即是苦因。故经云：不断乐者，则名为苦；以断乐故，则无有苦。无苦无乐，乃名大乐。此即涅盘之大乐也。（梵语涅盘，华言灭度。） 〔二、大寂静乐〕，谓涅盘之性是大寂静，以其远离一切愦闹法故，以大寂静，名为大乐，此即涅盘之大乐也。 〔三、大知乐〕，谓诸佛如来有大智慧，於一切法悉知悉见，名为大乐。此即涅盘之大乐也。 〔四、不坏乐〕，谓如来之身，非烦恼无常之身，犹如金刚不能毁坏。身不坏故，名为大乐。此即涅盘之大乐也。［出大智度论］ 〔一、世间天〕，谓世间国王，虽居人世，受享天福，是名世间天。 〔二、生天〕，谓三界诸天，因修戒善等福，兼习禅定，得生此天，是名生天。（三界者，欲界、色界、无色界也。戒善者，即五戒十善也。） 〔三、净天〕，谓二乘之人，因修空观，断见、思惑净尽，是名净天。（二乘者，声闻乘、缘觉乘也。见、思惑者，谓意根对法尘起诸分别，名见惑；眼等五根对色等五尘起诸贪爱，名思惑也。） 〔四、义天〕，谓十住菩萨善解诸法之义，是名义天。（十住者，发心住、治地住、修行住、生贵住、具足住、正心住、不退住、童真住、法王子住、灌顶住也。）［出成唯识论］ 〔一、大乘光明定〕，谓此定所发智慧，即能照了大乘理教行果，故名大乘光明定。（理教行果者，理即所诠之理，教即能诠之教，行即所修之行，果即所证之果也。） 〔二、集福王定〕，谓此定自在，即能聚集无边福德，如王势力，无有等比，故名集福王定。 〔三、贤守定〕，谓此定即能守持世间、出世间贤善之法，故名贤守定。 〔四、健行定〕，谓佛菩萨以精进大健之力，修行胜行，而得此定，故名健行定。［亦名四道，出阿毗达磨俱舍论］ 对即敌对，治即攻治。譬如人有此病，即用此药治之，故名对治。 〔一、厌患对治〕，谓众生见欲界生死之苦，烦恼惑业之集，深生厌恶，起大加行，修於圣道，对治苦、集，故名厌患对治。 〔二、断对治〕，谓众生知一切烦恼惑业，能招生死之苦，於是修无间道，断除惑业，故名断对治。（无间道者，观道相续无有间断也。） 〔三、持对治〕，谓从无间道后，起解脱道，则能摄持所断烦恼，不令更起，故名持对治。（解脱道者，不系名解，自在名脱，谓解脱一切惑业之缚也。） 〔四、远分对治〕，谓从解脱道后，起胜进道，能令所断之惑，永永远离，故名远分对治。（胜进道者，犹增进之意也。）［出阿毗达磨集论］ 〔一、名寻思〕，谓於诸法之中，推求一切名字，皆悉不实，是为名寻思。 〔二、事寻思〕，谓於诸法之中，推求五阴等事，生灭无常，皆悉不实，是为事寻思。（五阴者，色阴、受阴、想阴、行阴、识阴也。） 〔三、自体假立寻思〕，谓於诸法，能诠名字，及所诠义理中，推求自体，惟是假立名言，皆悉不实，是为自体假立寻思。 〔四、差别假立寻思〕，谓於诸法能诠之中，推求差别，惟是假立名言，皆悉不实，是为差别假立寻思。［出金刚经纂要刊定记］ 〔一、时希有〕，时希有者，谓佛出世之时不常有也。一切众生从旷劫来，无明覆蔽，流转生死，无有穷尽；今值佛出世，闻说正法，依教修行，得免生死之苦，实为希有也。 〔二、处希有〕，处希有者，谓佛生於迦毗罗城，乃在三千世界之中；佛不於余处现，而於此处降生，实为希有也。（梵语迦毗罗，华言能仁住处。三千者，小千、中千、大千也。） 〔三、德希有〕，德希有者，谓佛具无量福慧，最胜第一，非诸菩萨等所可思议，实为希有也。 〔四、事希有〕，事希有者，谓佛降兜率，乃至入涅盘等事，天上人间最为奇特；外道、天魔无不归仰；用大慈悲，极巧方便，现多种身相，演无量法门，随众生根，普皆利益，实为希有也。（梵语兜率，华言知足。梵语涅盘，华言灭度。）［出翻译名义］ 〔一、肉团心〕，肉团心者，即父母所生血肉之团，状似莲华开合，乃意识所依之处也。 〔二、缘虑心〕，缘虑心者，即缘持思虑之心，此通第八识而言，谓眼缘色乃至第八缘根身种子器世间故也。（通第八识者，此缘虑心以第八藏识为体故也。根身者，根即眼等诸根，身即色身也。种子者，即善恶种子也。器世间者，以世界如器故也。） 〔三、积聚精要心〕，积聚精要心者，谓诸经中积集一切要义，名为文心。如般若心经，为大品六百卷中之精要是也。（梵语般若，华言智慧。） 〔四、坚实心〕，坚实心者，谓坚固真实，乃众生本有之性，诸佛所证之理，即第一义心也。［出普贤行愿记］ 〔一、称名念佛〕，谓称念阿弥陀佛名号，於昼夜间，一心专注，或一万声，乃至十万声；如是岁月既久，则念念不断，纯一无杂，临命终时，定见彼佛现身迎接，决得往生极乐世界矣。（梵语阿弥陀，华言无量寿。） 〔二、观像念佛〕，谓观阿弥陀佛形像相好，口称佛名，则心不散乱。心不散乱，则本性佛从而显现。如是则念念不断，纯一无杂，临命终时，定见彼佛现身迎接，决得往生极乐世界矣。 〔三、观想念佛〕，谓端坐正念，面向西方，心作妙观，或想阿弥陀佛眉间白玉毫相光，乃至足下千辐轮相，如是从上至下，从下至上，展转观之，观想纯熟，三昧现前，临命终时，决得往生极乐世界矣。（梵语三昧，华言正定。） 〔四、实相念佛〕，谓念阿弥陀佛法性之身，即得实相之理，无形无相，犹如虚空；心及众生，本来平等，如是之念，即是真念。念念相续，三昧现前，决得往生极乐世界矣。［出佛本行集经］ 〔一、自性行〕，经云：若诸菩萨本性已来，贤良质直，顺父母教，信敬沙门，及婆罗门；善知家内尊卑亲[路-各+束]，恭敬承事无失，具足十善，复更广行其余善业，是名菩萨自性行。（梵语沙门，华言勤息。梵语婆罗门，华言净行。十善者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。） 〔二、愿性行〕，经云：若诸菩萨发如是愿，我於何时当得作佛，十号具足，是名菩萨愿性行。（十号者，一如来、二应供、三正遍知、四明行足、五善逝、六世间解无上士、七调御丈夫、八天人师、九佛、十世尊也。） 〔三、顺性行〕，经云：若诸菩萨随顺修行六波罗蜜，是名菩萨顺性行。（梵语波罗蜜，华言到彼岸。谓修布施、持戒、忍辱、精进、禅定、智慧六度之行，到涅盘彼岸，是为六波罗蜜也。） 〔四、转性行〕，经云：如我供养然灯世尊，依彼因缘，读诵经典，转凡成圣，是名菩萨转性行。（如我者，释迦如来自谓也。）［出宗镜录］ 四种意识，不出三境：一、性境，二、带质境，三、独影境。性境者，谓意识与眼耳鼻舌身五识同缘五尘，初心取境，未有分别，是名性境意识。於五尘境上，分别方圆长短好恶，以有尘相可分别故，是名带质境意识。不与五识同缘，而独缘法尘，谓缘过去未来变现之相，或缘空华水月等相，以无境可对，是名独影境也。（五尘者，色尘、声尘、香尘、味尘、触尘也。） 〔一、定中独头意识〕，谓意识独缘定境，不与五识同缘，而无一切尘境作对，是名定中独头意识。 〔二、散位独头意识〕，谓意识不缘五尘之境，但散乱遍计诸法，或缘空华水月等诸色相，或缘过去现在未来一切诸法，此非定中，又非梦境，是名散位独头意识。 〔三、梦中独头意识〕，谓不对诸尘，而於梦中见种种境界，此亦心王性境变现而有诸相，是名梦中独头意识。 〔四、明了意识〕，谓意识依五根与五识同缘五尘，明了取境，好恶长短悉皆现前，是名明了意识。［出阿毗达磨杂集论］ 〔一、平等意趣〕，意即心意，趣即趣向。谓菩萨於往昔因中，修平等行，而成正觉；今於现世，化诸众生，与昔无异，是名平等意趣。（菩萨，梵语具云菩提萨□，华言觉有情。） 〔二、别时意趣〕，谓众生现世修习净业，求生极乐世界者，命终皆即往生，得不退转，盖现种是因，则在他时成熟，是名别时意趣。 〔三、别义意趣〕，谓一切法无有自性，不可执文取义，当离文字相，别求义趣，是名别义意趣。 〔四、众生意乐意趣〕，菩萨见众生修得一善者，赞叹其善，增彼勇猛；见多贪者，赞叹佛土清净殊胜，除彼贪欲；见懈怠者，赞叹诸佛精勤不息，除彼懈怠。皆令心生信乐，发其趣向，是名众生意乐意趣。［出圆觉经略疏］ 〔一、凡夫妄计我〕，谓世间凡夫之人，不了五阴等法皆空，於中妄计我身，强立主宰，造作诸业，流转生死，无有休息，是为凡夫妄计我。（五阴者，色阴、受阴、想阴、行阴、识阴也。） 〔二、外道神我〕，谓外道之人，於五阴中，妄计识神，如麻豆等，或计遍身，起於我见，坠堕边邪，轮回生死，是为外道神我。 〔三、三乘假我〕，谓三乘之人，了知一切五阴等法虚假不实，悉无有我，是为三乘假我。（三乘者，声闻乘、缘觉乘、菩萨乘也。） 〔四、法身真我〕，谓如来法身，量等虚空，无所不遍，故於无我法中，明八自在我，是为法身真我。（八自在我者，一、能示一身以为多身，二、示一尘身满大千界，三、大身轻举远到，四、现无量类常居一土，五、诸根互用，六、得一切法如无法想，七、说一偈义经无量劫，八、身遍诸处犹如虚空也。）［出杂阿毗昙心论］ 〔一、□望戒〕，□即□求，望即期望。谓求生天及余善处，坚持禁戒，是名□望戒。 〔二、恐怖戒〕，谓畏堕恶趣，畏恶名称，坚持禁戒，是名恐怖戒。 〔三、顺觉支戒〕，谓随顺七觉支，庄严其心，坚持禁戒，是名顺觉支戒。（七觉支即七觉分，谓择法觉分、精进觉分、喜觉分、除觉分、舍觉分、定觉分、念觉分也。） 〔四、清净戒〕，谓无漏戒，能离烦恼染垢，是名清净戒。（无漏戒者，即声闻、缘觉无漏道品所发之戒也。）［出菩提资粮论］ 圣言说与曰授，果与心期曰记。 〔一、未发菩提心授记〕，谓诸佛世尊，观诸众生根机利钝。其有具增上信者，佛则令其发菩提心，而为授记当得作佛，是名未发菩提心授记。（梵语菩提，华言道。增上，犹增胜也。） 〔二、共发菩提心授记〕，谓诸菩萨善根成熟，得增上行；但欲度脱一切众生，同诸众生共发菩提心，誓愿同成正觉，蒙佛授记，是名共发菩提心授记。 〔三、隐覆授记〕，谓此人修行精进，固当授记；恐其自闻授记，则志满足，不复更发精进之心。如不授记，复恐众人生疑，而谓此人修行精进，不蒙授记。故佛以威神之力，密为授记当得作佛。使他人闻，不使其自闻，是为隐覆授记。 〔四、现前授记〕，谓诸菩萨成熟出世善根，得不动地，即时蒙佛授记，是为现前授记。［出瑜伽师地论］ 〔一、无倒教授〕，谓不颠倒宣说法义，令其受持读诵修学，是名无倒教授。 〔二、渐次教授〕，谓称其根机，宣说法义，先教习小，后令入大，是名渐次教授。 〔三、教教授〕，谓或从如来，或从佛弟子，所闻正教，即如其教，不增不减，教授他人，是名教教授。 〔四、证教授〕，谓自己所证之法，为欲令他得证，方便教授，是名证教授。［出起信论］ 论问云：既说法界一相，佛体无二，何故不唯念真如，复假求学诸善之行？答曰：譬如大摩尼宝，体性明净，而有矿（古孔切）秽之垢，若不以方便磨治，终不得净。故说四种方便。（梵语摩尼，华言如意。） 〔一、行根本方便〕，谓观一切法自性无生，离於妄见，不住生死；及观一切法因缘和合，业果不失，起大悲心，摄化众生，不住涅盘。以此为行，则能出生一切善法，故名行根本方便。（因缘者，眼耳鼻舌身意六根为因，色声香味触法六尘为缘。缘即缘助，谓助於六根，能生六识也。梵语涅盘，华言灭度。） 〔二、能止方便〕，止即遮止。谓惭愧悔过，能止一切恶法，不令增长，故名能止方便。 〔三、发起善根方便〕，谓勤供养礼敬三宝，赞叹随喜劝请诸佛，以爱敬三宝淳厚心故，信得增长，乃能志求无上之道。又因三宝护持力故，能令业障消除，善根增长，故名发起善根方便。（三宝者，佛宝、法宝、僧宝也。） 〔四、大愿平等方便〕，谓发广大誓愿，尽未来际，化度一切众生，皆令究竟入於涅盘，故名大愿平等方便。［出大涅盘经］ 谓菩萨达性相空，观一切众生无非福田，不见持戒、毁戒，及施、受果报之异，名为净善。所以施、受虽俱不净，亦俱得净报也。 〔一、施净受不净〕，谓能施之人，持戒多闻，知有慧施及施果报；受者破戒邪见，言无慧施及施果报，是名施净受不净也。 〔二、施不净受净〕，谓能施之人，著於邪见，言无慧施及施果报；受者持戒多闻，知有慧施及施果报，是名施不净受净也。 〔三、施受俱净〕，谓施者、受者，俱能持戒，多闻智慧，知有所施及施果报，是名施、受俱净也。 〔四、施受俱不净〕，谓施者、受者俱破戒无闻，著於邪见，言无有施及施果报，是名施受俱不净。［出瑜伽师地论］ 〔一、有苦者〕，谓贫穷乞丐盲聋残疾无依倚者，如是等类，名为有苦，故宜施之。 〔二、有恩者〕，谓凡於我有恩德者，故宜施之。此施非是菩萨之行。菩萨行施，岂分有恩无恩也。（菩萨，梵语具云菩提萨□，华言觉有情。） 〔三、亲爱者〕，谓凡於我有亲情眷爱者，故宜施之。此施亦非菩萨之行。菩萨行施，怨亲平等，岂分亲与不亲也。 〔四、尊胜者〕，谓世间之人，推为贤善者，及能离贪欲□恚愚痴而修行者，如是等类，名为尊胜，故宜施之。此施亦非菩萨之行。菩萨行施，见卑劣者愈当施与，岂分胜与不胜也。［出涅盘经］ 〔一、未有名无〕，谓梵志妄计涅盘之法，在众生烦恼心中不可说有。譬如瓶未出泥，名为无瓶。盖外道不知众生烦恼心中实具涅盘之德。故佛答言，如是涅盘，非是先无，同泥无瓶。（梵语梵志，华言净裔。梵语涅盘，华言灭度。） 〔二、灭已名无〕，谓梵志妄计灭烦恼已，名为涅盘，涅盘即无，譬如瓶既坏已，名为无瓶。盖外道不知烦恼既灭，涅盘即显。故佛答言：亦非灭无，同瓶坏已。 〔三、异相名无〕，谓梵志妄计，烦恼涅盘，其相即异。谓烦恼中无涅盘，涅盘中无烦恼。譬如牛中无马，马中无牛。盖外道不知转烦恼即是涅盘，转涅盘即是烦恼。故佛答言：虽牛中无马，不可说言牛亦是无；虽马中无牛，不可说言马亦是无，如此则不可言烦恼中无涅盘，涅盘中无烦恼也。 〔四、毕竟名无〕，谓梵志妄计涅盘之法，毕竟无有，名之为无，譬如龟毛兔角，实不可得。盖外道不知涅盘之德，其性常住，不可毁坏。故佛答言：亦非毕竟无，如龟毛兔角。［出阿毗昙毗婆沙论］ 〔一、寿尽财不尽死〕，谓如有人，由宿业故，报寿既短；於现生中，复不积善作福。但经营生理，多求财物。其寿已尽，积蓄尚多，是名寿尽财不尽死。 〔二、财尽寿不尽死〕，谓如有人，不能经营生理，少有财物。寿虽未尽，积蓄素无，或因饥饿，或由冻苦，遂致於死，是名财尽寿不尽死。 〔三、寿尽财尽死〕，谓如有人，作短寿业，又不能经营财物，一旦寿尽，其财亦尽，是名寿尽财尽死。 〔四、寿不尽财不尽死〕，谓如有人，广作寿业，广作财业；其财未尽，其寿未尽，以余因缘，忽遭横死，是名寿不尽财不尽死。［出杂阿含经］ 波斯匿王白佛言：云何为婆罗门死还生婆罗门家，及刹帝利、毗舍、首陀家耶？佛言：当知死生，有四种不同。（梵语波斯匿，华言胜军。梵语婆罗门，华言净行。梵语刹帝利，华言王种。梵语毗舍，华言商贾。梵语首陀，华言农人。） 〔一、从冥入冥〕，冥即暗也。谓世人生卑贱家，或旃陀罗家，及余种种下贱之家，贫穷活命，形体憔悴，而复作卑贱之业，名之为冥。处此冥中，复行身口意恶业，死堕恶趣，是为从冥入冥。（梵语旃陀罗，华言屠者。恶趣即饿鬼、畜生、地狱也。） 〔二、从冥入明〕，谓世人生卑贱家，乃至作诸鄙恶之业，名之为冥。於此冥中，能行身口意善业，身坏命终，生於人天，是为从冥入明。 〔三、从明入冥〕，谓世人生富贵家，若刹帝利、婆罗门、长者家，受身端正，多财多智，名之为明。於此明中，行身口意恶业，身坏命终，当生恶趣，受无量苦，是为从明入冥。 〔四、从明入明〕，谓世人生富贵家，乃至形相端严，名之为明。於此明中，行身口意善业，勤修福德，身坏命终，天上受生，是为从明入明。［出瑜伽师地论］ 梵语沙门，华言勤息。谓勤行众善，止息诸恶也。 〔一、胜道沙门〕，谓禀佛出家，能灭贪□痴等烦恼，得证胜道，是名胜道沙门。 〔二、说道沙门〕，谓已调伏贪□痴等烦恼，而能宣说正法，为令众生入於佛道，是名说道沙门。 〔三、坏道沙门〕，谓破诸禁戒，行诸恶法，非是梵行，自称梵行，是名坏道沙门。 〔四、活道沙门〕，谓能调伏贪□痴等，勤修正行所有善法，堪能生长智慧命根，是名活道沙门。［出大宝积正法经］ 〔一、求菩提者〕，谓诸众生，若有发心乐求菩提之道者，是为菩萨之善友也。（梵语菩提，华言道。梵语菩萨，华言觉有情。） 〔二、作大法师〕，谓人深达妙义，作大法师，为众演说；以其正行，令彼进修，是为菩萨之善友也。 〔三、闻思修慧〕，谓人以闻思修之三慧，倍策精进，出生一切善根者，是为菩萨之善友也。 〔四、求佛法者〕，谓人修习梵行，志求佛法，则能离诸烦恼，超出世间，是为菩萨之善友也。［出大宝积正法经］ 〔一、入空解脱门〕，谓菩萨观一切法，皆从因缘和合而生，无作无受，如是通达，名空解脱，是为菩萨实德。（菩萨，梵语具云菩提萨□，华言觉有情。） 〔二、入无我无愿门〕，谓菩萨观一切法皆无有我；而於三界之中，无所愿求。虽得涅盘，恒起大悲，乐度众生，是为菩萨实德。（三界者，欲界、色界、无色界也。梵语涅盘，华言灭度。） 〔三、巧施方便〕，谓菩萨广运慈悲之心，於三界中巧施方便，不住涅盘，仍复出入生死，化度众生，是为菩萨实德。 〔四、施不求报〕，谓菩萨广运慈悲之心，愍诸有情，广行给施，平等无厌；了达性空，而不求於果报，是为菩萨实德。［出大宝积正法经］ 〔一、疑惑佛法〕，谓人宿无善种，於佛法中心生疑惑，而不爱乐，是以离於菩萨行也。（梵语菩萨，华言觉有情。） 〔二、我见贡高〕，谓人妄执我见，心怀贡高，□恚一切众生，是以离於菩萨行也。 〔三、嫉他利养〕，谓人见他所得利养，妄起贪爱，而复憎嫉，是以离於菩萨行也。 〔四、不敬信〕，谓人心著邪见，於佛菩萨不生敬信，亦不称赞，而复毁谤，是以离於菩萨行也。［出成唯识论］ 〔一、本来自性清净涅盘〕，谓真如理随缘变造一切诸法，虽有烦恼垢染，而本性清净，具足无量微妙功德，无生无灭，湛若虚空，一切众生平等共有，与一切法不一不异，离一切相无有分别，故名本来自性清净涅盘。（梵语涅盘，华言灭度。） 〔二、有余依涅盘〕，谓烦恼之障虽灭，尚余欲界五阴之身，而为所依，故名有余依涅盘。（五阴者，色阴、受阴、想阴、行阴、识阴也。） 〔三、无余依涅盘〕，谓烦恼既尽，所余五阴之身亦灭，故名无余依涅盘。 〔四、无住处涅盘〕，谓不住生死，不住涅盘，穷未来际，利乐有情，故名无住处涅盘。［出大方等大集经］ 璎珞庄严者，谓菩萨以戒等四法庄严法身，如世璎珞庄严於身也。 〔一、戒璎珞庄严〕，谓菩萨严持禁戒，於诸众生无有恶害之心；若无恶害之心，一切众生常所乐见，身口意业悉令清净，是名戒璎珞庄严。 〔二、三昧璎珞庄严〕，谓菩萨於诸众生，运大慈心，质直柔软，乃至远离贪□痴行，修习一切三昧，是名三昧璎珞庄严。（梵语三昧，华言正定。） 〔三、智慧璎珞庄严〕，谓菩萨心无疑网，远离颠倒，知苦断集，证灭修道；戒定慧聚，清净无著，观於世间，犹如梦幻；观於法界，无有去来，是名智慧璎珞庄严。 〔四、陀罗尼璎珞庄严〕，梵语陀罗尼，华言能持。谓菩萨能持诸善法，令不散不失。又云总持，谓能持善不失，持恶不生，是名陀罗尼璎珞庄严。［出胜思惟梵天所问经论］ 谓修菩萨行者，当习一切白净善法，远离四趣诸恶之黑法也。（四趣者，修罗趣、饿鬼趣、畜生趣、地狱趣也。） 〔一、欲白法〕，谓修菩萨行者，闻佛正教理趣深远，心生乐欲而不暂舍，故名欲白法。 〔二、行白法〕，谓修菩萨行者，勤行六度之行，唯在利益世间一切众生，而不求於自身果报，故名行白法。（六度者，一布施、二持戒、三忍辱、四精进、五禅定、六智慧也。） 〔三、满足功德白法〕，谓修菩萨行者，精进勇猛，遍修众行，令诸功德圆满具足，故名满足功德白法。 〔四、证白法〕，谓修菩萨行者，净行已成，功德已圆，得证佛果，故名证白法。［出修习止观坐禅法要］ 息即鼻中出入之气也。谓坐禅之人，若欲摄心入定，必先行数息之法。息有四种不同，故须拣其□而守其细也。 〔一、风〕，谓鼻中之气，出入有声，为风。坐禅之人，若依之而数，则心散难调，故须拣而不用也。 〔二、喘〕，谓鼻中之气，虽无声相，而结滞不通者，为喘。坐禅之人，若依之而数，则心结难定，故须拣而不用也。 〔三、气〕，谓鼻中之气，虽无风、喘之相，而出入不细者，为气。坐禅之人，若依之而数，则心劳难定，故须拣而不用也。 〔四、息〕，谓鼻中之气，无前三种□相，而出入绵绵，若存若亡者，为息。坐禅之人，依之而数，则资神安隐，情抱悦豫，其心易定，故须守而不舍也。［出菩萨善戒经］ 〔一、世流布真实义〕，谓世间之法，悉同其名。众生见地，即言是地；见火，即言见火，终不言是水、是风；至於见苦，终不言乐；见乐，终不言苦。虽假名立相，而称认皆同，是为世流布真实义。 〔二、方便流布真实义〕，谓世间有智之人，先以心意筹量随宜方便，造作经书论议，开导於人，是为方便流布真实义。 〔三、净烦恼障真实义〕，谓声闻、缘觉以无漏道破诸烦恼结业，得无碍智，是为净烦恼障真实义。 〔四、净智慧障真实义〕，谓佛菩萨於声闻、缘觉所得无碍之智，以能障中道之理，不能显发，故名智慧障；今佛菩萨断此之障，则中道之理自然显现，是为净智慧障真实义。［出阿毗昙杂集论］ 〔一、令入秘密〕，声闻之人，执著空法，谓一切法皆空。如来为说大乘之法，破其执空之见，令生胜解，得入圣教，是名令入秘密。 〔二、相秘密〕，如来说一切法皆无自性，无生无灭，为破诸外道、凡夫邪执著有之相，是名相秘密。 〔三、对治秘密〕，谓如来宣说隐密之教，皆是对彼众生过失而调治之。如人有病，则应病与药而治疗之，即获安适，是名对治秘密。 〔四、转变秘密〕，转变者，转彼不善，而变为善也。谓如来说一切隐密名言，皆为众生起散乱心者，令生寂静；起颠倒见者，令生正见；起烦恼者，令生清净；是名转变秘密。［出大乘庄严经论］ 〔一、得无分别自在〕，谓菩萨住第八不动地，即舍一切功用之行，得无功用法，於一切法远离一切分别之想，而得自在，故名得无分别自在。（不动地者，以无生智慧，舍於三界，性无动移故也。） 〔二、得刹土自在〕，谓菩萨住不动地，深心清净，於诸刹土亦得清净，出生自在，故名得刹土自在。（刹，梵语具云刹摩，华言土田，即国土也。） 〔三、得智自在〕，谓菩萨住第九善慧地，得无碍智慧，演说诸法，称理自在，故名得智自在。（善慧者，谓已得真如之体，显发真如妙慧也。） 〔四、得业自在〕，谓菩萨住第十法云地，於诸烦恼业缚，悉能通达，更无障碍，故名得业自在。（法云地者，谓菩萨以大慈悲，普覆一切众生，如云之普覆万物也。）［出慈悲水忏］ 谓修行忏悔者，自念烦恼深厚，覆盖慧眼，令无所见，断除众善，不能出离苦果。今既发露众恶，投诚忏悔，须作四种观行，为灭罪之方便也。 〔一、观因缘〕，谓修行忏悔者，当观我之此罪，由无明所覆，无正观力，不识其过；远离善友，随逐魔行，如蛾赴火，自烧自烂，以是因缘，不能自出，是为观因缘。 〔二、观果报〕，谓修行忏悔者，当观所有诸恶不善之业，三世轮转，苦果无穷，沦溺生死大海，冥然无涯，如抱石沉渊，求出应难，是为观果报。（三世者，过去、现在、未来也。） 〔三、观自身〕，谓修行忏悔者，当观自身，虽有正因灵觉之性，而为烦恼黑暗之所覆蔽，无了因力，不能得显，是为观自身。（正因者，即本有正性也。了因者，即解了诸法也。） 〔四、观如来身〕，谓修行忏悔者，当观如来之身，众德具足，湛然常住，虽复方便入於灭度，而慈悲拔救众生之心，未曾暂舍。常如是观，乃灭罪之良津，除障之要行，是为观如来身。（灭度者，谓大患永灭，超度三界也。）［出瑜伽师地论］ 〔一、显色贪〕，谓於他人身分及青黄赤白等显现之色，而起贪著也。修行之人观色作青瘀胖胀等想，而生厌离，令心清净。 〔二、形色贪〕，谓於长短娇媚等形相之色，而起贪著也。修行之人，观此形相，作烂坏想，而生厌离，令心清净。 〔三、妙触贪〕，触即触著，谓於自他身分细软光滑等触，而起贪著也。修行之人，观此身分，作虫蛆想，而生厌离，令心清净。 〔四、承事贪〕，谓於他人趋承服事折旋俯仰等，而起贪著也。修行之人，观彼趋承服事，自作死想，犹如枯木，而生厌离，令心清净。［出瑜加师地论］ 〔一、福德资粮〕，谓由宿世修诸福德，而於今生丰饶财宝，遇善知识，离诸障碍，能勤修行，是名福德资粮。 〔二、智慧资粮〕，谓由宿世修习智慧，而於今生聪慧明敏，解了法义，是名智慧资粮。 〔三、先世资粮〕，谓由宿世积集善根，而於今生诸根完具，家财富足，是名先世资粮。 〔四、现法资粮〕，谓於今世有善法故，善根成熟，具戒律仪，是名现法资粮。［出瑜伽师地论］ 有漏者，谓漏落三界生死也。（三界者，欲界、色界、无色界也。） 〔一、不寂静过失〕，谓诸众生，随逐根尘，起诸妄想，颠倒散乱，而无禅定之功，不能断惑证果，是为不寂静过失。 〔二、内外变异过失〕，谓诸众生，由内心乱想，外境迁流，心境相应，更互变异，所谓心随境起，境逐心生，烦恼缠绵，不能解脱，是为内外变异过失。 〔三、发起恶行过失〕，谓诸众生，由烦恼妄惑，造诸杀盗淫妄种种恶业，轮转生死，无有出期，是为发起恶行过失。 〔四、摄受因过失〕，谓诸众生，由造种种恶业之因，摄取未来苦果，展转轮回，不能解脱，是为摄受因过失。［出十住毗婆沙论］ 〔一、定答〕，谓决定以实答也。如一比丘问佛云：色受想行识常不变异否？佛答言：无有色受想行识常不变异。盖言五阴之法本空，实非常不变异，是名定答。（梵语比丘，华言乞士。五阴者，色阴、受阴、想阴、行阴、识阴也。） 〔二、分别答〕，谓分别果报而答也。如梵志问佛云：人作身口意业，受何果报？佛答言：若作苦业，即受苦报；若作乐业，即受乐报；若作不苦不乐业，即受不苦不乐报，是名分别答。（梵语梵志，华言净裔。） 〔三、反问答〕，谓反问於他，而使其答也。如先梵志问佛已，佛言：我还问汝，随汝意答。色是如来否？受想行识是如来否？梵志答曰：非也。佛又问云：离色受想行识是如来否？梵志又答言：非也。盖如来之法，不即五阴，不离五阴，梵志不达，故皆答言非也，是名反问答。 〔四、置答〕，谓弃置而不答也。如外道或计世间常，世间无常，世间亦常亦无常，世间非常非无常；世间有边，世间无边，世间亦有边亦无边，世间非有边非无边。又计如来灭后有，如来灭后无，如来灭后亦有亦无，如来灭后非有非无。然如来实无此理，凡若此问，佛皆置而不答，是名置答。［出华严经疏］ 〔一、阿耨□睹婆〕，梵语阿耨□（苏骨切）睹婆，华言颂。谓此颂不用长行与偈，但字数满三十二字，即为一颂也。（长行者，即经中散文也。） 〔二、伽陀〕，梵语伽陀，华言讽颂，或名不颂颂，谓不颂长行也；或名直颂，谓直以偈说法也。 〔三、只夜〕，梵语只夜，华言应颂。谓应前长行而颂也。 〔四、□驮南〕，梵语□（音蕴）驮南，华言集施。谓以少言摄集多义，施令他人诵习受持也。谓无色界空处天、识处天、无所有处天、非想非非想处天也。［出法界次第］ 此四通言空处定者，以其定体无形色，故名之为空，各依所证之境，名之为处。境法持心，心无分散，故名定也。 〔一、空处定〕，谓行者厌患色质，有如牢狱，心欲出离，即修观智灭三种色故，不念种种相，入无边虚空处，心与虚空之法相应，是名空处定。（三种色者，可见有对色、不可见有对色、不可见无对色也。） 〔二、识处定〕，谓行者复厌虚空无边，缘多则散，能破於定，即舍虚空，转心缘识，心与识法相应，是名识处定。 〔三、无所有处定〕，谓行者复厌心识无边，缘多则散，能坏於定，唯有无心识处，心无依倚，乃名安隐，如是知已，即舍识处，系心无所有处，心与无所有法相应，是名无所有处定。 〔四、非有想非无想定〕，前识处是有想，无所有处是无想。至此舍前有想，名非有想；舍前无想，名非无想。谓行者复厌无所有处定如痴如醉如眠如暗，无可爱乐；於是一心加功，忽然真实定发，不见有无相貌，泯然寂绝，清净无为，是名非有想非无想定。［出楞伽经］ 四等者，谓诸佛如来名字言语现身说法平等不二，以显佛佛道同也。 〔一、字等〕，字即名字也。经云：若字称我为佛，彼字亦称一切诸佛，以我与彼，字无差别，是名字等。（我者，释迦如来自谓也。彼者，指一切诸佛也。谓诸佛皆称理立名，理性平等，故同名佛也。） 〔二、语等〕，语即言语也。经云：谓我六十四种梵音，言语相生，无增无减，无有差别，与诸佛同一音故，是名语等。（六十四种梵音者，一流泽、二柔软、三悦意、四可乐、五清净、六离垢、七明亮、八甘美、九乐闻、十无劣、十一圆具、十二调顺、十三无涩、十四无恶、十五善柔、十六悦耳、十七适身、十八心生勇锐、十九心喜、二十悦乐、二十一无热恼、二十二如教令、二十三善了知、二十四分明、二十五善爱、二十六令生欢喜、二十七使他如教令、二十八令他善了知、二十九如理、三十利益、三十一离重复过失、三十二如师子音、三十三如龙音、三十四如云雷吼、三十五如龙王、三十六如紧那罗妙歌、三十七如迦陵频伽、三十八如梵王、三十九如共命鸟、四十如帝释美妙、四十一如振鼓、四十二不高、四十三不下、四十四随入一切音、四十五无缺减、四十六无破坏、四十七无染污、四十八无希取、四十九具足、五十庄严、五十一显示、五十二圆满一切音、五十三诸根适悦、五十四无讥毁、五十五无轻转、五十六无动摇、五十七随入一切众会、五十八诸相具足、五十九令众生意□喜、六十说众生心行、六十一入众生心意、六十二随众生信解、六十三闻者无其分量、六十四一切众生不能思惟称量也。） 〔三、身等〕，经云：我与诸佛法身及色身相好无有差别，是名身等。（法身者，即法性为身也。色身者，如来丈六之应身也。） 〔四、法等〕，经云：我及彼佛，同得三十七品菩提分法，无二无别，是名法等。（三十七品者，观身不净，观受是苦，观心无常，观法无我，是四念处；已生恶令永断，未生恶令不生，已生善令增长，未生善令得生，是四正勤；欲如意足，念如意足，精进如意足，思惟如意足，是四如意足；信根，进根，念根，定根，慧根，是五根；信力，进力，念力，定力，慧力，是五力；择法觉分，精进觉分，喜觉分，除觉分，舍觉分，定觉分，念觉分，是七觉分；正见，正思惟，正语，正业，正命，正精进，正念，正定，是八正道；已上诸法，总为三十七品也。梵语菩提，华言道。）四维者，东南、东北、西南、西北也。四维行七步者，示现断灭种种烦恼，四魔种性，成於如来，应正遍知故也。（四魔者，天魔、阴魔、死魔、烦恼魔也。正遍知者，即如来十号之一也。）［出大智度论］ 〔一、因缘〕，谓六根为因，六尘为缘也。如眼根对於色尘时，识即随生；余根亦然，是名因缘。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。） 〔二、次第缘〕，谓心、心所法，次第无间，相续而起，名次第缘。（心、心所法者，心即心王，心所即受想行也。此心王心所对於诸尘念念不停，是名次第相续也。） 〔三、缘缘〕，谓心、心所法由托缘而生，还是自心之所缘虑，名为缘缘。（托缘者，谓依托色声香味触法之缘也。） 〔四、增上缘〕，谓六根能照境发识，有增上力用，诸法生时，不生障碍，名增上缘。（诸法生者，谓根尘相对，则有一念心起，名诸法生。不生障碍者，根尘相对之时，随对随起，悉无所障也。）
谓善见山，树提山，二山中间，有水，广一万二千由旬，其水生诸杂华，互相照触，日光为之生冷。［出法集经］ 经中因明菩萨善根业行因缘，而有胜妙果报不同，故立多种譬喻，此虹霓为一也。谓诸菩萨，因於善根业行，而有香华、种种技乐音声於虚空中，自然而作，以为供养。然彼业行因缘，虽不至於技乐音声之中，而亦因彼善业，而有种种胜妙供养果报也。譬如虚空杂色虹起，而因地水火风四大因缘而生，然四大虽不至於虹霓之中，亦因四大而有种种色相显现，故说虹霓四缘也。 〔一、地大生黄〕，谓虹霓体具众色，其中黄色，乃假地大而能映现。盖土之色性本黄，虹必依地而起，故云地大生黄也。 〔二、水大生青〕，谓虹霓体具众色，其中青色，乃假水大照映而起。盖水之色性本青，虹必因雨而有，故云水大生青也。 〔三、火大生赤〕，谓虹霓体具众色，其中赤色，乃因火大而能显发。盖火之色性本赤，虹必因日照而现，故云火大生赤也。 〔四、风大生轮〕，谓虹霓随处现起，初无实体，因假风大之力所持，而体如轮晕之相。盖风之体性本能运动，故云风大生轮也。［出地持经］ 〔一、见闻为增上缘〕，增上即增进之义。谓世间之人，或见或闻诸佛菩萨有不可思议神通变化之事，既见闻已，即发是念，是佛菩萨功行具足，能为如是诸变化事；以此见闻，为增上缘，故乐佛大智，发菩提心。（梵语菩提，华言道。） 〔二、闻法为增上缘〕，谓世间之人，虽不见闻诸佛菩萨神通变化，但闻说法，赞叹菩提及大乘法。彼人闻已，则□喜信乐，以此闻法为增上缘，故乐佛大智，发菩提心。 〔三、护法为增上缘〕，谓世间之人，虽不闻法，或见法欲灭之相，遂作是念：无量众生，造诸恶业，当遭大苦。我今修菩萨道，护持正法，为诸众生灭无量苦。以此护法为增上缘，故乐佛大智，发菩提心。 〔四、发心为增上缘〕，谓世间之人，虽不见法灭之相，但见恶世众生，为烦恼所障，不能出离生死；遂作是念：於此恶世，尚不能发二乘之愿，况能志求无上菩提。我当发心，亦令他发，以此发心为增上缘，故乐佛大智，发菩提心。（二乘者，声闻乘、缘觉乘也。）［亦名四结，出□婆沙论］ 缚者，束缚也，又连续也。谓众生由欲爱等业束缚，流转生死，连续不断，故名四缚。 〔一、欲爱身缚〕，谓欲界众生，於五欲顺情等境，心生贪爱，起诸惑业，束缚於身，不得解脱，故名欲爱身缚。（五欲者，色欲、声欲、香欲、味欲、触欲也。） 〔二、□恚身缚〕，谓欲界众生，於五欲违情等境，心生□恚，起诸惑业，束缚於身，不得解脱，故名□恚身缚。 〔三、戒盗身缚〕，戒盗亦名戒取。本非是戒，强以为戒，名为戒盗。又取以进行，复名戒取。如外道诸戒是也。由此邪戒，增长惑业，束缚於身，不得解脱，故名戒盗身缚。 〔四、我见身缚〕，我见，即见取也。谓於非涅盘法中，妄自分别，以为涅盘，生心取著，名为见取。由此我见，增长惑业，束缚於身，不得解脱，故名我见身缚。（梵语涅盘，华言灭度。）［出阿毗达磨俱舍论］ 〔一、正知入不正知住出〕，谓转轮王宿世曾修广大之福，其业最胜，但知入胎，不能正知住胎出胎也。（正知，犹明知也。） 〔二、正知入住不正知出〕，谓独觉之人，久习多闻，其智最胜，但正知入胎住胎，不能正知出胎也。 〔三、俱正知入住出〕，谓菩萨旷劫修行，福德智慧俱胜，故能正知入胎、住胎、出胎也。 〔四、俱不正知〕，谓六道众生有情之类，若福微薄者，入母胎时，或见大风大雨，或众声威逼，遂见己身入於密草稠林，住在此中，复从此出。若福厚大者，入母胎时，自见己身或处妙好园林，或居胜台殿，住在此中，复从此出。於入住出胎，皆不能知也。（六道者，天道、人道、修罗道、饿鬼道、畜生道、地狱道也。）［出成唯识论］ 〔一、世间胜义〕，谓於世间五蕴虚妄之法，而说真如胜妙之义也。（五蕴者，色蕴、受蕴、想蕴、行蕴、识蕴也。） 〔二、道理胜义〕，谓声闻观苦集灭道四谛之理，即是胜妙之义也。 〔三、证得胜义〕，谓声闻证得二空真如之理，即是胜妙之义也。（二空者，人空、法空也。） 〔四、胜义胜义〕，谓一真法界之理，唯有诸佛尽知尽证，乃胜义中之最胜义也。［出阿毗达磨大毗婆沙论］ 梵语释提桓因，华言能天主。言帝释者，梵华兼举也。须弥山顶是诸天所住之处。有城名曰善现，乃帝释所都。城有千门，严饰壮丽，中有殊胜殿，种种妙宝，具足庄严，其城四隅，有四台观，金银等宝所成，甚可爱乐。城外四面，面各一苑，形皆正方，中央各有一如意池，八功德水盈满其中，是彼诸天游戏之处也。（八功德水者，一澄清、二清冷、三甘美、四轻软、五润泽、六安和、七饮时除饥渴等、八饮已长养诸根也。） 〔一、众车苑〕，谓帝释诸天若欲游玩，随天福德之力，种种宝车，於此苑中自然出现。 〔二、□恶苑〕，谓帝释诸天，若欲斗战之时，随其所须，甲仗等器於此苑中自然出现。 〔三、杂林苑〕，谓帝释诸天，若游此苑，於诸众妙之境所玩皆同，俱生胜喜。 〔四、喜林苑〕，谓帝释诸天，若游此苑，极妙欲尘种种皆集，历观遍览，喜乐无穷，而不生厌。［亦名凡夫四倒，出涅盘经并宗镜录］ 四荣者，佛於拘尸那城娑罗双树间入灭，东西南北各有双树，每面双树，一荣一枯，故名四荣四枯。以表凡夫、二乘、常、无常等八倒也。此四荣正表凡夫四倒。而言荣者，以凡夫由此四倒，增长惑业，有荣茂之义，故名四荣也。（梵语拘尸那，华言角城。梵语娑罗，华言坚固。树间入灭者，谓双树中间，用表非常、非无常，即中道也。二乘者，声闻乘、缘觉乘也。） 〔一、非常计常〕，谓凡世间一切有为等事，皆悉无常，虚幻不实，岂能长久，凡夫妄计是常，即成常颠倒。 〔二、非乐计乐〕，谓世间五欲之乐，皆是受苦之因，凡夫不了，妄计为乐，即成乐颠倒。（五欲者，色欲、声欲、香欲、味欲、触欲也。） 〔三、非我计我〕，谓此身皆因四大假合，本无有我。若一大是我，三大应非我；若四大俱是我，应有多我；毕竟是谁为我，故知我不可得。凡夫不了，於自身中强作主宰，妄计为我，即成我颠倒。（四大者，地大、水大、火大、风大也。） 〔四、不净计净〕，谓己身他身，具有五种不净。凡夫不了，妄生贪著，执以为净，即成净颠倒。（五种不净者，种子不净、住处不净、自体不净、外相不净、究竟不净也。）［出法苑珠林］ 此四葬法，皆西域殡葬之法也。 〔一、水葬〕，水葬者，谓弃置江河，以饲鱼鳖也。 〔二、火葬〕，火葬者，谓积薪而焚，灭诸有相也。 〔三、土葬〕，土葬者，谓埋藏岸傍，以取速朽也。 〔四、林葬〕，林葬者，谓露置寒林，饲诸禽兽也。（寒林，即西域弃尸处。僧只律云：谓多死尸，凡入者，可畏毛寒，故名寒林。）［出大智度论］ 四藏者，即经、律、论、咒也。以其各各含藏一切文理，故名藏也。 〔一、经藏〕，经藏者，即如来所说一大藏，大小乘诸经也。经，法也、常也，十界同遵，谓之法。三世不易，谓之常。又云契经，谓上契诸佛之理，下契众生之机也。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。三世者，过去、现在、未来也。） 〔二、律藏〕，律藏者，即如来所制大小乘戒律也。律，法也。谓能治众生贪□痴种种之恶。如治世法律，则能断决重轻之罪也。 〔三、论藏〕，论藏者，即如来所说阿毗昙等论，及佛弟子所造诸论也。（梵语阿毗昙，华言无比法。） 〔四、咒藏〕，咒藏者，即如来所说一切秘密心咒也。如诸陀罗尼，及凡经中所有神咒是也。（梵语陀罗尼，华言咒。）［出正宗记并稽古略］ 达磨大师谓二祖可大师曰：夫入道多途，要而言之，不出理、行而已。谓理入者，则藉教悟宗，深信含生同一真性，但为客尘妄想所覆，不能显了，若舍妄归真，则圣凡一等，无有分别。若以行入者，乃有四焉。 〔一、报冤行〕，凡修道之人，若受苦时，当念我从往昔劫中，弃本逐末，流浪诸有，多起冤憎，违害无限；今虽无犯，是我宿殃恶业果熟，所以甘心忍受，都无怨恨。作是观时，与理相应，体冤进道，故名报冤行。（劫，梵语具云劫波，华言分别时节。） 〔二、随缘行〕，谓众生无我，皆由业转；苦乐齐受，皆从缘生。若得胜报荣誉等事，皆是过去宿因所感，缘尽还无，何喜之有。得失从缘，心无增减，喜风不动，冥顺於道，故名随缘行。 〔三、无所求行〕，谓愚人长迷，处处贪著；智者悟真，安心无为。万有皆空，无所希冀。三界久居，犹如火宅，有身皆苦，谁得所安。若了达者，息念无求。经云：有求皆苦，无求乃乐。是则无求真为道行，故名无所求行。（三界者，欲界、色界、无色界也。） 〔四、称法行〕，谓性净之理，因之为法。此理众相皆空，无染无著，无此无彼。故经云：法无有我，离我垢故。智者信解此理，应当称法而行。法体无悭，於身命财行檀舍施，心无悭惜，达解三空，自利利他，庄严菩提之道，为除妄想，修行六度而无所行，故名称法行。（三空者，施者、受者及所施之物，三相皆空也。六度者，一布施、二持戒、三忍辱、四精进、五禅定、六智慧也。）［衍者乘也，出翻译名义］ 〔一、声闻〕，谓闻佛声教，依四谛法，修道证真，是名声闻。（四谛者，苦谛、集谛、灭谛、道谛也。） 〔二、缘觉〕，谓禀佛教法，观十二因缘，觉真谛理，是名缘觉。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔三、菩萨〕，菩萨，梵语具云菩提萨□，华言觉有情。谓自行成就，则能觉悟一切有情众生，是名菩萨。 〔四、佛〕，佛，梵语具云佛陀，华言觉。觉具三义：一者自觉，谓悟性真常，了惑虚妄；二者觉他，谓运无缘慈，度有情众；三者觉行圆满，谓历劫修因，行满果圆，是名为佛。（无缘慈者，谓无心攀缘一切众生而能自然现益也。）［出华严经疏］ 疏云：外道所计，不出四见。谓数论计一，胜论计异，勒娑婆计亦一亦异，尼犍陀、若提子计非一非异。（梵语勒娑婆，华言苦行。梵语尼犍陀，华言离系。若提，母名，母子兼称，故名若提子。） 〔一、计一〕，谓数论师计：因中有果，因果不异，故名计一。 〔二、计异〕，谓胜论师计：因中无果，因果不同，故名计异。 〔三、计亦一亦异〕，谓勒娑婆论师计：因中有果，名一；因中无果，名异；有无双计，故名亦一亦异。 〔四、计非一非异〕，谓尼犍陀、若提子计：因果亦非是一，亦非是异。不同计一计异，故名非一非异。［出起信论］ 〔一、本觉〕，谓一切众生自性清净心源，离於妄念，即寂而照，等虚空界，无所不遍，法界一相，即是如来平等法身，故名本觉。 〔二、相似觉〕，谓圆教十信位中，由始觉之功，见、思□惑既已断竟，尚余无明细惑未破，所觉之理，非真本觉，唯得名为相似，故名相似觉。（十信者，信心、念心、精进心、慧心、定心、不退心、护法心、回向心、戒心、愿心也。） 〔三、随分觉〕，谓圆教十住、十行、十回向、十地、等觉位中，分破无明之惑，故得分分是真本觉，故名随分觉。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔四、究竟觉〕，谓圆教极果，妙觉位中，无明之惑既尽，本觉之体全彰，得心见性，心即常住，是名究竟觉。［出瑜伽师地论］ 〔一、常论〕，谓外道计我及世间之法，皆是常住；又见诸识流转相续，从此世间至彼世间，无断绝故，发起常见，是名常论。 〔二、边无边论〕，谓外道若忆念坏劫，坏诸世间，即於世间起有边想。若忆念成劫，成诸世间，即於世间起无边想，是名边无边论。（劫，梵语具云劫波，华言分别时节。坏劫、成劫者，中劫之名也。） 〔三、不死矫乱论〕，谓诸外道，若有人问世间善不善法，或问世间苦集灭道四谛等法，便自称言：我依不死净天，不乱诘问。即於彼所问，假托余事以言矫乱，是名不死矫乱论。（净天即梵天。外道计梵天不死，故云不死净天。不乱诘问者，谓梵天常居静定，故不杂乱而辩问也。） 〔四、无因见论〕，谓外道计我及世间之法，皆无因而起。或见大风卒起，於一时间寂然止息；或见暴河弥漫，於一时间宛然空竭；或见果木敷荣，於一时间飒然衰落。由如是故，起无因见，立无因论，是名无因见论。［出宝积经］ 〔一、色识住〕，色即眼根所对之色。谓内意识缘於外色之时，识於色中，生喜住著，故名色识住。 〔二、受识住〕，受即领纳之义。谓意识领纳六尘之时，识於受中，生喜住著，故名受识住。（六尘者，色尘、声尘、香尘、味尘、触尘、法尘，以其能染，故名尘也。） 〔三、想识住〕，想即思想。谓意识想起六尘相貌之时，识於想中，生喜住著，故名想识住。 〔四、行识住〕，造作之心，名为行。谓意识起诸行时，识於行中，生喜住若（编者注：「若」字误，应为「著」），故名行识住。［出天台四教仪集注］ 别教者，别前藏、通，别后圆教也。无量四谛者，谓此教独菩萨法；菩萨所化众生既无量，其所用法门亦无有量。故云：苦有无量相，十法界果报不同故；集有无量相，五住烦恼不同故；道有无量相，恒沙法门不同故；灭有无量相，诸波罗蜜不同故，是名别教无量四谛。（别前藏、通者，此教纯是菩萨所修之法，不同藏、通二教，是三乘共修也。别后圆教者，此教所明法门行相，隔历次第，不同圆教一切圆融也。十法界者，佛界、菩萨界、缘觉界、声闻界、天界、人界、阿修罗界、饿鬼界、畜生界、地狱界也。五住烦恼者，一切见住地惑、欲爱住地惑、色爱住地惑、有爱住地惑、无明住地惑也。梵语波罗蜜，华言到彼岸，生死为此岸，涅盘为彼岸也。） 〔一、苦谛〕，谓此教菩萨，谛审十界众生生死诸苦，一一不虚，故名苦谛。（十界众生，佛亦在列者，大论云：众生无上者，即佛是也。） 〔二、集谛〕，谓此教菩萨，谛审十界众生惑业。实能招集生死之苦，故名集谛。 〔三、道谛〕，谓此教菩萨，谛审无量道法，实能自利利他，故名道谛。 〔四、灭谛〕，谓此教菩萨，谛审六度之行，实能证於涅盘寂灭之理，故名灭谛。（六度者，一布施、二持戒、三忍辱、四精进、五禅定、六智慧也。）［出天台四教仪集注］ 圆教者，谓事理无碍，法法融摄也。无作四谛者，大乘菩萨圆观诸法，事事即理，无有造作；故云阴入皆如，无苦可舍；尘劳本清净，无集可除；边邪皆中正，无道可修；生死即涅盘，无灭可证，是名圆教无作四谛。（阴入皆如者，阴即色受想行识五阴也。入即六根六尘，互相涉入，通为十二入也。此阴入之法皆言如者，如即理也；边邪皆中正者，谓空有二边邪倒之见，皆即中正也。） 〔一、苦谛〕，谓此教菩萨，谛审五阴十二入之法，皆即真如，实无苦相可舍，故名苦谛。 〔二、集谛〕，谓此教菩萨，谛审一切烦恼尘劳，性本清净，实无招集生死之相，故名集谛。 〔三、道谛〕，谓此教菩萨，谛审一切诸法，皆即中道，离边邪见，实无烦恼之惑可断，亦无菩提之道可修，故名道谛。 〔四、灭谛〕，谓此教菩萨，谛审生死涅盘，体元不二，实无生死逼迫之苦可断，亦无涅盘之寂灭可乐、可证，故名灭谛。［出天台四教仪集注］ 藏教者，经律论三藏之教也。生灭者，此教诠因缘生法，有生有灭也。四谛者，谛即审实之义，谓声闻之人，用析空观，谛审苦集灭道之法一一不虚，是名藏教生灭四谛。（因缘生法者，六根为因，六尘为缘。根尘相对所起之心，名为生法。析空者，析即分析，谓分析五阴等法皆空也。） 〔一、苦谛〕，苦即逼迫之义，有三苦八苦。总而言之，不出三界生死。声闻之人谛审生死实苦，故名苦谛。（三界者，欲界、色界、无色界也。三苦者，苦苦、坏苦、行苦。八苦者，生苦、老苦、病苦、死苦、爱别离苦、怨憎会苦、求不得苦、五阴盛苦也。） 〔二、集谛〕，集即招集之义。谓声闻之人，谛审烦恼惑业，实能招集生死之苦，故名集谛。 〔三、灭谛〕，灭即寂灭。谓声闻之人，既厌生死之苦，谛审涅盘，实为寂灭之乐，故名灭谛。 〔四、道谛〕，道即能通之义。谓声闻之人，谛审戒定慧之道，实能通到涅盘，故名道谛。（梵语涅盘，华言灭度。）［出天台四教仪集注］ 通教者，谓通前藏教，通后别、圆也。无生四谛者，谓此教三乘之人根利，用体空观，体达五阴诸法，当体即空，如幻如化。故云苦无逼迫相，集无和合相，灭无生相，道不二相也，是名通教无生四谛。（通前藏教者，谓此教钝根菩萨，但证真空之理，与前藏教是同也。通后别、圆者，谓此教利根菩萨，即於真空之理，能知不空，证入中道之理；与后别、圆二教是同也。三乘者，声闻乘、缘觉乘、菩萨乘也。五阴者，色阴、受阴、想阴、行阴、识阴也。） 〔一、苦谛〕，谓此教三乘用观巧故，审实五阴生死等苦，当体即空，而无逼迫之相，故名苦谛。 〔二、集谛〕，谓此教三乘用观巧故，审实惑业之因，当体即空，了无惑业和合之相，故名集谛。 〔三、灭谛〕，谓此教三乘用观巧故，审实五阴生死等苦，昔本无生，今亦无灭，故名灭谛。 〔四、道谛〕，道即戒定慧之道。谓此教三乘用观巧故，审实所破之集，能破之道，同一真空，无有二相，故名道谛。谓佛於阿含经说苦、集、灭、道四谛之法，为令声闻之人修此而悟真空涅盘之理，是名四谛教。（梵语涅盘，华言灭度。）［出华严经随疏演义钞］ 〔一、定有是增益谤〕，定有者，谓不知真如之理，离相寂灭，性本不有，而言真如决定是有者，则成增益谤也。 〔二、定无是损减谤〕，定无者，谓不知真如之理，不可变坏，性本不空，而言真如决定是无者，则成损减谤也。 〔三、亦有亦无是相违谤〕，亦有亦无者，谓不知真如之理，是即有之空，即空之有；而言真如亦有，是不知即空；又言真如亦无，是不知即有。二边共执，则成有无相违谤也。 〔四、非有非无是戏论谤〕，非有非无者，谓不知真如之理，具有无之德，而言真如非有，又言真如非无，二边不定，则成戏论谤也。［出成唯识论］ 〔一、自性身〕，自性身者，即法身也。谓诸如来真净法界，湛然常寂，具足无边真实功德，是一切法平等实性也。 〔二、自受用身〕，自受用身者，即自报身也。谓诸如来，内智湛然，照真法界，尽未来际，常自受用广大法乐也。 〔三、他受用身〕，他受用身者，为他机所感，而现此身，即他报身也。谓诸如来，由平等智，为十地菩萨，现大神通，转正法轮，令他受用大乘法乐也。（十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。） 〔四、变化身〕，变化身者，谓无而忽有，名为变化，即应身也。谓诸如来，随顺机宜，变现此身也。［出华严经随疏演义钞］ 生公者，即罗什法师之弟子也。立此四轮者，轮有摧灭之义，能摧灭众生惑业，而超出三界也。（三界者，欲界、色界、无色界也。） 〔一、善净法轮〕，谓修五戒十善之法，摧灭四恶趣业，而得天人果报，是为善净法轮。（五戒者，不杀、不盗、不邪淫、不妄语、不饮酒也。十善者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。四恶趣者，修罗趣、饿鬼趣、畜生趣、地狱趣也。） 〔二、方便法轮〕，谓修四谛十二因缘方便之道，而证二乘之果，是为方便法轮。（四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。） 〔三、真实法轮〕，谓修中道实相之观，摧灭无明烦恼之业，而证一乘佛果，是为真实法轮。 〔四、无为法轮〕，谓修三德妙观，摧灭五住烦恼，而证涅盘无为之果，是为无为法轮。（三德者，法身德、般若德、解脱德也。五住烦恼者，见惑为一住，思惑分三住，尘沙、无明惑合为一住，因此五者，住著三界，故名住也。）［出佛祖统纪］ 轮取持载之义。华严经云：三千大千世界依於水轮、风轮、空轮。不言金轮者，文略也。（三千者，小千、中千、大千也。今言三千大千者，总别兼称也。） 〔一、金轮〕，大地之下有金轮，起世因本经云：水上有风，吹转此水，於上成金，如熟酥生膏，是名金轮。 〔二、水轮〕，金轮之下有水轮。菩萨藏经云：最上风轮，为水轮之所依止，其水量高六十八百千由旬。（梵语由旬，华言限量。） 〔三、风轮〕，水轮之下有风轮。菩萨藏经云：风轮量高六万八千俱胝。（梵语俱胝，华言百亿。） 〔四、空轮〕，风轮之下有空轮。华严经云：空无所依。虽无所依，然由众生业感，世界次第安住。［出长阿含经］ 此四轮王，长阿含经唯言金轮王有金轮宝现。若据俱舍论，则四王各有轮现也。 〔一、铁轮王〕，大智度论以人寿一增一减为一小劫，谓人寿八万四千岁时，历过百年寿减一岁，如是减至十岁则止；复过百年，又增一岁，如是增至二万岁时，有铁轮王出，独领南阎浮提一洲。诸国有不顺化者，王则现威列阵，令其降伏，然后於彼劝化人民，修十善道，是名铁轮王。（劫，梵语具云劫波，华言分别时节。梵语阎浮提，华言胜金洲。十善者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。） 〔二、铜轮王〕，谓人寿增至四万岁时，有铜轮王出，领东弗于逮及南阎浮提二洲，诸国有不顺化者，王至彼国，宣威布德，令其归顺，於是劝化人民，修十善道，是名铜轮王。（梵语弗于逮，华言胜身。） 〔三、银轮王〕，谓人寿增至六万岁时，有银轮王出，领东弗于逮、南阎浮提、西瞿耶尼三洲，诸国有不顺化者，王至彼国，威严所加，即便臣伏。於是劝化人民，修十善道，是名银轮王。（梵语瞿耶尼，华言牛货。） 〔四、金轮王〕，谓人寿增至八万四千岁时，有金轮王出，统领北郁单越等四洲。以十五日沐浴升殿，有金轮宝忽现於前，轮有千辐，光色具足。若王欲往东方，轮则东转，王乃将诸兵众随其后行。金轮宝前，又有四神引导。轮所住处，王即止驾。南西北方，随轮所至，亦复如是。於四天下，普劝人民修十善道，是名金轮王。（梵语郁单越，华言胜处。）［出翻译名义］ 〔一、比丘〕，梵语比丘，华言乞士。乞是乞求之名，士是清雅之称。谓出家之人，上乞法以资慧命，下乞食以资色身，故名乞士。 〔二、比丘尼〕，梵语尼，华言女。佛初不度女人出家，成道之后，因姨母摩诃波□波提恳求出家，佛乃度之，故名比丘尼。（梵语摩诃波□波提，华言大爱道。） 〔三、优婆塞〕，梵语优婆塞，华言清净士。谓虽在家，能持五戒，清净自守；又云近事男，谓能持戒，可亲近承事诸佛法，故名优婆塞。（五戒者，不杀、不盗、不邪淫、不妄语、不饮酒也。） 〔四、优婆夷〕，梵语优婆夷，华言清净女，谓虽在家，亦能坚持五戒，清净自守，故名优婆夷。［出大智度论］ 谓诸比丘，当以乞食清净自活，不应以下口、仰口、方口、维口四种邪命之食以自活命也。 〔一、下口食〕，谓种植田园，合和汤药，以求衣食，而自活命，是名下口食也。 〔二、仰口食〕，谓仰观星宿日月风雨雷电霹雳术数之学，以求衣食，而自活命，是名仰口食也。 〔三、方口食〕，谓曲媚豪势，通使四方，巧言多求，以自活命，是名方口食也。 〔四、维口食〕，维即四维也。谓学种种咒术，卜算吉凶，以求衣食，而自活命，是名维口食也。［出起信论］ 镜以明净鉴照为义。谓真如本觉之性，有空、有不空、有体、有用，故以四镜喻焉。 〔一、如实空镜〕，谓真如实相，体本空寂，离一切妄心境界之相，如明镜无染，故名如实空镜。 〔二、因熏习镜〕，谓真如觉体，能作现法之因，复能熏习内心，而一切境界悉於中现，故名因熏习镜。（已上二种，明真如在缠，故有空不空之义也。缠者，烦恼业缚也。） 〔三、法出离镜〕，谓真如觉体之法，出离烦恼之尘，纯一明净，故名法出离镜。 〔四、缘熏习镜〕，缘即所化机缘，谓真如觉体出缠之时，随照物机，与彼众生作外缘熏力，令其修习善根，故名缘熏习镜。（已上二种，明真如出缠，从体而起用也。）［出佛本行集经］ 经云：尔时虚空，有一天子，名曰作瓶。见悉达太子在於宫内，恐其著五欲乐，乃言：我当为彼，作於厌离之想。即以威神感动，令其宫内所作音乐，皆为不顺五欲之事，唯传涅盘微妙之声，欲令厌离世间，心生觉悟。太子闻是声已，遂发出游之心，即向迦毗罗城四门游观也。（五欲者，色欲、声欲、香欲、味欲、触欲也。梵语迦毗罗，华言能仁住处。） 〔东门见老人〕，时太子欲向园林游观，净饭王闻之，於是敕令街巷洒扫严净，其有老病死亡之人，悉令驱逐，勿使太子见之，心有所厌。及太子出东门，作瓶天子以神通力，化作老人，伛偻低头，倚杖呻吟，曲脊傍行。太子见已，为驭者言：我今此身，亦当老耶？若有如是老弊之相，何暇向彼园林游戏？宜速还宫，我当思惟，作何方便，得免斯苦。 〔南门见病人〕，时太子又欲向彼园林游观，净饭王闻之，於是敕令街巷洒扫严净，或有老病死亡之人，悉令驱逐，勿使太子见之，复生厌离之心。及太子出南门，作瓶天子以神通力，化作一病患人，身体羸瘦，喘气微弱，命在须臾，不能起举。太子见已，为驭者言：若我此身，病亦不免，何暇向彼园林游戏？宜速还宫，我当思惟，作何方便，得免斯苦。 〔西门见死人〕，时太子出西门，又欲向彼园林游观。净饭王闻之，於是敕令严净街道，复振铎言：莫令更有老病死亡之人，使太子见之，生於厌离。及太子出西门，作瓶天子以神通力，化作一死尸，卧在床上，众人□行，有诸亲属，围绕哭泣。太子见已，心怀惨恻，为驭者言：若我此身，同有死法，何暇向彼园林游戏？宜速还宫，我当思惟，作何方便，得免斯苦。 〔北门见沙门〕，时太子又欲向彼园林游观。净饭王闻之，於是敕令严净街道，复振铎言，莫使更有老病死亡之人，令太子见，生厌离心。及太子出北门，作瓶天子以神通力，化作沙门，著僧伽黎，执锡擎钵，威仪整肃，行步安详。太子见已，心生爱乐，问言：尊者！汝是何人？沙门答言：我名出家之人，世间诸行，尽是无常，我今舍家求无上道，故名出家。太子为言：此业大善。於是还宫，白净饭王曰：世间一切众生，皆有别离，我今志愿出家，乐求涅盘。（梵语沙门，华言勤息。梵语僧伽黎，华言重复衣。梵语涅盘，华言灭度。）［出涅盘后分］ 佛将入灭，语阿难大众言：我灭度后，汝当精勤教诫我诸眷属，早求出离，此生空过，后悔无追。时阿难闻佛语已，悲哽呜咽，举体迷闷。时阿泥卢豆安慰阿难曰：如来灭度时至，今日则有，明旦则无，汝依我语，谘启四问。阿难问已。佛言：汝致四问，为最后问，大能利益一切世间，汝等谛听，吾当为说。（梵语阿难，华言庆喜。梵语阿泥楼豆，又名阿[少/免]楼驮，即阿那律，华言如意。谓於过去九十一劫，天人之中，受如意乐，故名如意。） 〔一、佛灭度后，恶性车匿，云何共住？〕佛答言：车匿比丘，其性鄙恶。我灭度后，汝当依我教法，调伏其心，舍本恶性，不久自当得证道果。（车匿无翻。西域记云：正音阐释迦，亦释种。太子出家，令车匿牵□陟。□陟马名，译云纳。） 〔二、佛灭度后，我等以何为师？〕佛答言：汝问以何为师者，当知尸波罗戒是汝大师，依之修行，能得出世甚深定慧。（梵语尸波罗，华言戒。） 〔三、佛灭度后，我等依何法住？〕佛答言：汝问依何法住者，当知依四念处，严心而住。一、观身性相，同於虚空，名身念处；二、观受不在内外，不住中间，名受念处；三、观心但有名字，名字性离，名心念处；四、观法不得善法，不得不善法，名法念处。一切比丘，应当依此四念处住。（观受者，受即领纳之义，谓眼耳鼻舌身意六根，领纳色声香味触法六尘之境也。不在内外者，心不在六根名内；不在六尘名外；根尘之中，名为中间。） 〔四、一切经初，当安何语？〕佛答言：汝问一切经初当安何语者，当知如来灭后，结集法藏，一切经初，当安如是我闻，一时，佛住某方某处，与某等大众，而说是经。［出瑜伽师地论］ 梵语陀罗尼，华言总持。谓持善不失，持恶不生也；又翻遮持，谓遮空、有二边之恶，持中道之善也。 〔一、法陀罗尼〕，谓诸菩萨得念慧力，持所闻法，经无量时，永不忘失，是名法陀罗尼。 〔二、义陀罗尼〕，谓诸菩萨持所闻无量义趣，经无量时，永不忘失，是名义陀罗尼。 〔三、咒陀罗尼〕，咒，愿也。谓诸菩萨获得如是总持，令其咒愿悉皆神验，能除一切众生种种灾患，是名咒陀罗尼。 〔四、忍陀罗尼〕，忍，即安忍。谓诸菩萨成就坚固之行，於所闻法，得精进忍，是名忍陀罗尼。［出海意菩萨所问净印法门经］ 〔一、惑障〕，谓诸众生由贪欲□恚愚痴等惑，根性昏钝，障蔽正道，是名惑障。 〔二、业障〕，谓诸众生由贪□痴等惑，於诸善法不能勤行，而随身口意造作恶业，障蔽正道，是名业障。 〔三、报障〕，报即果报。谓诸众生由烦恼惑业为因，而感地狱畜生饿鬼诸趣之报，不闻正道，是名报障。 〔四、见障〕，谓诸众生由不闻正法，起诸邪见，随逐魔事，失菩提心，是名见障。（梵语菩提，华言道。）［出法华经文句］ 〔一、值佛难〕，谓众生因无始惑业，轮回六道之中，四趣不得见佛闻法，固不在言；设得人身，若生在东西北三洲者，佛不出现於彼，皆不见佛；得生南洲，而或居边地，或著邪见，佛虽出世，如是等人亦不得见佛；而况佛不常出，值遇良难。故经云：诸佛兴出世，悬远值遇难。此举人之值佛难也。（六道者，天道、人道、修罗道、饿鬼道、畜生道、地狱道。四趣，但除人、天也。） 〔二、说法难〕，谓如来出世，本欲便说大乘之法，盖缘机器不纯，不得已而权说三乘之法，委曲调停，方堪入实，所以历四十余年，更三百余会。最后至於法华会上，方显真实。故经云：正使出於世，说是法复难。此举大法之难说也。 〔三、闻法难〕，谓一乘圆顿之法，微妙甚深，难解难入，非利根上智之士，闻则惑耳惊心，生疑起谤。如法华会上，五千人等，虽梵音盈耳，犹乃退席而去。故经云：无量无数劫，闻是法亦难。此举闻法难也。 〔四、信受难〕，谓一乘圆顿之法，唯谈中道实相之理，乃是果佛所证；非彼三乘所知。然如来出世，直欲人人信受此法，以致四十余年，渐次调停。后至法华会上，佛初为上根之人作法说，唯身子得悟；次为中根之人作譬喻说，唯四大弟子得悟；又次为下根之人作宿世因缘说，千二百声闻方始得悟。故经云：能听是法者，斯人亦复难。此举信受难也。（法说者，作三乘一乘而说。譬喻说者，作三车一车而说。故文句云：上根已悟，中下未了。故须作喻，还譬上法也。宿世因缘者，如为陈如明系珠缘而领解；阿难引空王缘而授记之类。四大弟子，即须菩提、迦旃延、迦叶、目犍连也。）［出华严经疏］ 〔一、背己利世难〕，谓修菩萨行者，其心专为利益一切众生，而无一毫为己之念；非如世人，但求自利，而不能利他，是为背己利世难。（菩萨，梵语具云菩提萨□，华言觉有情。） 〔二、行相唯苦难〕，谓修菩萨行者，不乐世间种种欲乐爱护身命，唯为利益众生，以满本愿，修行苦行，是为行相唯苦难。 〔三、处经诸有难〕，谓修菩萨行者，其心但为利益众生，诸有苦处，无不经历，示现出生，代受其苦，是为处经诸有难。 〔四、时劫无量难〕，劫，梵语具云劫波，华言分别时节；华梵双称，故名时劫。谓修菩萨行者，唯求无上佛果，兼修利他之行，所经时劫，不可限量，是名时劫无量难。［出摩登伽经并翻译名义］ 梵语韦陀，华言智论，即婆罗门所作邪论也。以世间之智，造养生等书，而有四种不同，故名四韦陀典。其书不曾传至东土。（梵语婆罗门，华言净行。） 〔一、阿由〕，梵语阿由，华言方命，亦曰寿。谓养生缮性之书也。（缮者，治也。） 〔二、殊夜〕，梵语殊夜（无翻），谓祭祀祈祷之书也。 〔三、婆磨〕，梵语婆磨（无翻），谓礼仪、占卜、兵法军阵之书也。 〔四、阿达婆〕，梵语阿达婆（无翻），谓异能、技数、禁咒、医方之书也。［出华严经］ 经云：此四风轮，能持水轮；水轮能持大地，令不散坏。以譬如来出现，依无碍慧光明而起四种大智风轮，能持一切众生善根也。 〔一、安住〕，谓三千大千世界，依此风轮而得安住。以譬如来大智风轮，普摄众生，皆令□喜安住也。（三千者，小千、中千、大千也。言三千大千者，总别兼称也。） 〔二、常住〕，谓三千大千世界，依此风轮而得常住，以譬如来大智风轮，建立正法，常住世间，令诸众生皆生爱乐也。 〔三、究竟〕，谓三千大千世界，依此风轮而为究竟极际，以譬如来大智风轮，具一切方便，通达无漏究竟之道也。（无漏者，不漏落生死也。） 〔四、坚固〕，谓三千大千世界，依此风轮而得坚固，以譬如来大智风轮，守护一切众生善根，令不断坏也。［出华严经随疏演义钞］ 〔一、段食〕，段即分段，食有资益之义。谓以香味触三尘为体，入腹变坏，资益诸根，故言段食。古译经律皆为搏食，以手团曰搏；后译复言浆饮等不可搏，遂译为段食。 〔二、触食〕，触即对也。谓六识所对色等诸尘，柔软细滑冷暖等触，而生喜乐，俱能资益诸根，故名触食。（六识者，眼识、耳识、鼻识、舌识、身识、意识也。按翻译名义注释云：见色爱著名食，岂非触食义耶？设非触食，何以观戏剧等，终日不食而不饥也。） 〔三、思食〕，思即意思，谓第六识思於可爱之境，生希望意，而能润益诸根，如人饥渴，至饮食处，望得饮食，而身不死，故名思食。（第六识即意识也。） 〔四、识食〕，识以执持为义，即第八识也。由前三食势分所资，能令此识增胜，执持诸根，故名识食。（第八识即藏识也。按翻译名义注释云：识食，地狱众生及无色界中无边识处天等，皆用识持，以为其食。）［出法苑珠林］ 〔一、天食时〕，天食时者，谓清旦时，即诸天所食之时也。 〔二、法食时〕，法食时者，谓三世诸佛，皆以午时为法食时，过此即非时也。（三世者，过去、未来、现在也。） 〔三、畜生食时〕，畜生食时者，谓日暮时，即是畜生所食之时也。 〔四、鬼神食时〕，鬼神食时者，谓昏夜时，即是鬼神所食之时也。［出瑜伽师地论］ 魔，梵语具云魔罗，华言能夺命；又云杀者，谓能夺智慧之命，而杀害出世善根故也。 〔一、蕴魔〕，蕴犹积聚也。谓色受想行识等积聚而成生死苦果，此生死法，能夺智慧之命，故云蕴魔。 〔二、烦恼魔〕，谓三界中一切烦恼，妄惑也。修行之人，为此妄惑，恼乱心神，不能成就菩提，是名烦恼魔。（三界者，欲界、色界、无色界也。） 〔三、死魔〕，死者，谓四大分散，夭丧殒没也。修行之人，为此夭丧，不能续延慧命，是名死魔。（四大者，地大、水大、火大、风大也。） 〔四、天魔〕，此魔即欲界第六天也。若人勤修胜善，欲超越三界生死，而此天魔为作障碍，发起种种扰乱之事，令修行人不得成就出世善根，是名天魔。（第六天，即他化自在天也。）谓三业所修一切诸善，乃至忏悔、劝请种种功德，回施法界一切众生，同证菩提，是名回向。（三业者，身业、口业、意业也。梵语菩提，华言道。）
谓三业所修一切诸善，乃至忏悔、劝请、随喜种种功德，回施法界一切众生，同证菩提，是为回向。（三业者，身业、口业、意业也。梵语菩提，华言道。）回即回转，向即趣向，谓以护法心微妙之力，感佛之光来照，又复回光以向於佛，犹如双镜交照，光辉互现也。经云：觉明保持，能以妙力回佛慈光，向佛安住，名回向心。回向戒者，谓菩萨利他心大，则以持戒善利，普皆回向一切众生，同成佛果也。（菩萨，梵语具云菩提萨□，华言觉有情。）谓菩萨於十回向后，心众行纯熟，证入法界，是名回向终心入法界也。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无碍解脱回向、法界无量回向也。）谓修净土之人，观察一切世间苦恼众生，愿同生彼国土，所有自己功德善根，悉以回向一切众生，共证无上觉，是名回向门。谓於天下众生之类，若好若丑，城郭屋舍，山岩树木，回眼之时，无有远近，皆悉能见，是为回眼千里。梵语因□罗，华言天珠。天即帝释天也。珠即珠网。盖帝释殿珠网覆上，於一明珠内万像俱现，众珠尽然，互相现影，影复现影，递互交光，重重无尽。今此法门，亦复如是。一一法中，一一位中，一一世界，互相交参，重重无尽。经云：诸佛知一切世界，如因□罗网世界。是也。谓诸佛於无量无数劫中，修习胜果之因，是名因义。（劫，梵语具云劫波，华言分别时节。）谓世间之人，先世修习大乘之法，今因见佛及诸菩萨，叹说无上佛道，遂发菩提之心，是名因力。谓於因缘所生之法，起有无等见，妄想分别，成生死因，是名因妄想。因即能生为因。谓前所证大种之果，必有所起之因，即是第一义因心也，是名因性自性。谓一切诸法，必有所因和合方成。如诸众生，因於父母生成此身，是名因成。了达此身虚幻不实，是名为假。一切诸法，亦复如是，故名因成假。梵语因揭□（无翻），此尊者与一千三百阿罗汉，多分住在广胁山中。谓往昔因中，称法界性，修无量殊胜之因；故今得果，妙用无边。经云：往修胜行无有边，今获神通亦无量。是也。因，即万法生起之因。谓世间种种言论，及图书印玺，地水火风万法之因，皆悉明了通达，故曰因明。因即从迷而言，果乃就悟而说。始从人、天，终至等觉菩萨，皆名为因。唯妙觉佛，独称为果。良以九界众生，无明惑覆，实相之理未显，名因。唯妙觉佛，无明净尽，实相之理，究竟显发，随机应现，设化无方，乃名果也。十界迷悟虽殊，实相始终理一，故名不二。此之不二，不出一念。故心法妙所以为门也。（等觉者，去后妙觉佛犹有一等，胜前诸位，得称觉也。妙觉者，谓自觉、觉他、觉行圆满，不可思议也。九界者，菩萨界、缘觉界、声闻界、天界、人界、修罗界、饿鬼界、畜生界、地狱界。兼佛即名十界也。）谓佛往昔本生行菩萨行，修习波罗蜜因，而证遮那佛果。故所受报身，及所成事业，亦现十方一切菩萨身云，自在无碍。经云：佛以本愿现神通，一切十方无不照，如佛往昔修治行，光明网中皆演说，是为因果无碍。（梵语波罗蜜，华言到彼岸。）谓因果相比。如见物行，比有所至；见有所至，比先有行。若见有人，如法事王，比知当获广大禄位；见大禄位，比知先已如法事王。若见备善作业，比知必当获大财富；见大财富，比知先已备善作业。若见修道，比知当获圣果；见获圣果，比知先已修道。如是等类，名因果比量。谓如来说众生现在六入触等之果，乃由过去之业为因。如来亦说六入触等，能起惑业，为未来之因，而招未来之果，是名因果语。（六入者，眼入色、耳入声、鼻入香、舌入味、身入触、意入法也。）经云：此阎浮提地，南北阔二万一千由旬，东西阔七千由旬，厚六万八千由旬。地下有水，厚八万四千由旬。水下有火，厚八万四千由旬。火下有风，厚六万八千由旬。风下有金刚轮，过去诸佛舍利，咸在其中。或有时大风忽动，火亦随动。火既动已，水复随动。水既动已，地即随动。故云因水火风动故地动。（梵语阎浮提，华言胜金洲。梵语由旬，华言限量，或四十里，或六十、八十里也。）谓真如觉体，能作现法之因，复能熏习内心，而一切境界悉於中现，故名因熏习镜。（已上二种，明真如在缠，故有空不空之义也。缠者，烦恼业缚也。）谓六根为因，六尘为缘也。如眼根对於色尘时，识即随生；余根亦然，是名因缘。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）谓贫穷之人，衣食之缘不能具足，是以心生偷盗，即破於戒，是名因缘不具足破戒。能生为因，助成为缘。由前生依如是因，则今世遇如是缘。所谓父母兄弟，妻子田宅产业等，或得如意，或不如意，皆由前生作善恶业因，今世则招贫富苦乐业缘之报。故云因缘不可避。谓人衣食之缘，虽皆具足，以心习恶，故好行恶事，於诸禁戒，多所毁犯，是名因缘具足破戒。谓初欢喜地已后诸位菩萨，皆以所观不思议理为因，能观真无漏智为缘，共破无明之惑。复为化众生故，示现生死，是为因缘生死。（真无漏智者，即菩萨智慧也。由此智慧，断诸惑业，而不漏落生死，以对二乘之智，名为真耳。）谓修禅之人，於其定中，忽然觉悟心生，推寻三世无明、行等诸因缘中，不见人我之相，即离断常，破诸邪见，得定安隐，解慧开发，心生法喜，是为因缘观善根发相。（三世者，过去、现在、未来也。无明、行者，即十二因缘中之二名也。断常者，即断常二见也。）谓菩萨所修出世善法，皆以菩提为因，胜於声闻、缘觉，是名因胜。谓如来於现在因中，说未来果。如云众生乐杀，乃至乐行邪见，以此为因，是人当受地狱果报。若不乐杀生，乃至不行邪见，以此为因，是人当受天人果报，是名因语。因即所作之因也。外道见一切所作之因，渐渐成熟，熟必感果，展转相因，遂计为转变也。梵语围陀，华言智论。梵语那罗延，华言钩锁力士，谓其骨节钩锁而有力也。那罗延天能生四姓，谓口生婆罗门，两臂生刹利，两[月*(比/土)]生毗舍，两脚生首陀。（梵语婆罗门，华言净行。刹利，梵语具云刹帝利，华言田主，即王种也。梵语毗舍，华言商贾。梵语首陀，华言农人。）谓若有国土，讲说此经，则沙门弟子及国邑人民修行正法，多所利益，寿命延长，富逸安乐；於诸福田，悉得修立也。（梵语沙门，华言勤息。）国土者，即众生所依之境界也。既有能依之身，即有所依之土。十界所依，各各差别，故名国土世间。谓若有国土讲说此经者，国王军众，势力强盛，无诸怨敌，疾疫消除，寿命修长，吉祥安乐，正法兴隆也。谓常念国土安危，故名国土觉。国土身者，谓山河大地，诸器世间，刹土身也。菩萨知诸众生心之所乐，即以国土身作自身，亦作众生身，乃至虚空身也。谓国王威势尊重，天下归伏，故名国王□慢为力。经云：国王福德最胜，虽生人间，得自在故，於其国界，山河大地尽属国王，一人福德，胜过一切众生之福；又以正法治世，能使众生悉皆安乐。若王国内，一人修善，其所作福，七分之中，修善之人自得五分，国王常获二分，以依於王而得修善故也。王若以善法化世，诸天善神，常来守护，若有恶人，而生逆心，於须臾顷，福自消灭，命终当堕地狱，备受诸苦。所以者何？是诸众生，由不知国王恩故，起诸恶逆，得如是报。若有人民，能行善心，敬辅仁王，尊重如佛，是人现世安隐丰乐。所以者何？一切国王，於过去时，曾受如来清净禁戒，常为人王，安隐快乐。以是因缘，违顺果报，其速如影随形，如响应声也。
谓出家之人，国王听许，方得出家。又蒙治化之力，无强弱陵逼之忧，而得安居山林，进修道业；兼复饮食水土，皆属国王，是为国王恩。谓如来说法，於一音中，而具足一切音也。智极故名圆，惑尽故名净。据性而言，虽无染净；约修而说，惑智宛然。智若契理，惑毕竟不生，智毕竟不灭；不生不灭，名圆净涅盘。（惑智宛然者，惑即所断之烦恼，智即能断烦恼之智慧也。）谓真如自性，不迁不变，圆满成就，故名圆成自性。圆即不偏之义。谓此教所诠中道之理，性相圆融，事理无碍，法法具足，故名圆教。
此教所说，唯是无尽法界，性海圆融，缘起无碍，相即相入，如帝网珠，重重无尽，於中明一位即一切位，一切位即一位，故十信满心，即成正觉，名为圆教。（帝网珠者，谓帝释殿前千珠宝网，光相交映，互摄无碍也。十信者，信心、念心、精进心、慧心、定心、不退心、护法心、回向心、戒心、愿心也。）谓如来称性宣扬圆融法界之理，法法互融，尘尘无碍，统诸教差别之身，全法界平等之体。菩提、愿、智等身，无不具足，故名圆教具足十身也。（梵语菩提，华言道。十身者，菩提身、愿身、化身、力持身、相好庄严身、威势身、意生身、福德身、法身、智身也。）谓诸如来万行具足，种智圆明，於世间、出世间一切功德皆悉成就；超过声闻、缘觉、菩萨之上，故曰圆满。（菩萨，梵语具云菩提萨□，华言觉有情。）谓如来说法，音声圆满，具足一切音也。谓法华一经所说之法，具明世间、出世间满足之理，即圆顿一乘妙教，是名圆满善。谓由加行故，因行圆满，故名圆满因。谓如来身口意业，悉皆清净，大寂灭定，常自安住，圆成满足，令诸众生发希有想。亦能清净三业，修诸禅定，即得最上波罗蜜多，故名圆满戒定不思议。（三业，即身业、口业、意业也。梵语波罗蜜多，华言到彼岸。）谓此经名圆满因轮，融上九经，为一无尽修多罗海，随一会一品一文一句，皆摄无尽法海，圆满具足。经云：显现自在力，为说圆满经，无量诸众生，悉授菩提记，故名圆满经。（因轮即根本法轮也。根本法轮若转，一切法轮皆转也。）圆相者，谓结界之处，其形团圆也。以此处或水、树等，其势周围圆绕，或立石种树，以为界相也。谓此宗说一切诸法，称性圆融，具足众德，周遍含融，事事无碍，主伴无尽，是为圆融具德宗。（主即佛也，伴即菩萨也。）谓经中广显法界之理，圆融无碍，令诸菩萨於前四十二位之中，了知随举一位，即摄诸位，功德无障无碍，故名圆融门也。谓佛融大法界而为其身，理无不具，事无不摄。故一多、依正、人法、因果，此彼无碍。经云：一身为无量，无量复为一，了知诸世间，现形遍一切，是为圆通无碍。谓土地之中，或有饥荒疾疫，毒气流行，无处不有，是名土地恶事。土葬者，谓埋藏岸傍，以取速朽也。谓菩萨、缘觉、声闻，出离三界，证悟圣道，具足无量功德智慧，人能恭敬供养，即获胜福，故名圣人田。（三界者，欲界、色界、无色界也。）谓具此通者，化现无方，应变不测，虽无生灭，而有机则生，无机则灭；虽无去来，而有感则现，无感则寂。如意自在，不可思议，故名圣如意。谓因缘分后，正显圣教所说法门。此佛地经，从妙生当知下，至令入圣教，成熟解脱，即圣教所说分。谓於圣人所说现量、比量之言教，皆不相违，定可信受，是名圣教量。
谓圣人所说现量、比量之言教，皆不相违，定可信受，是名圣教量。自初果须陀洹已去，圣位所修，名为圣正。谓以定修心，因慧能破烦恼；以慧修心，因定能破烦恼。定慧一时具足，故名圣正三昧。（梵语须陀洹，华言预流。）谓人因善知识得闻法义，善能觉了，一切诸法皆从妄念而生，观此妄心，犹如虚空，如是而修，不著诸法，能为圣果之种，是名圣种。谓声闻观五阴苦空，□恶生死，忻求涅盘，则成声闻种性；缘觉观五阴缘起，修远离行，则成缘觉种性；佛即觉了五阴等法本来空寂，无生无灭，三惑俱遣，众德悉备，则成佛种性。经中不言菩萨种性者，菩萨所修之行，即成佛之种性，故不言也。（三惑者，见、思惑、尘沙惑、无明惑也。五阴者，色阴、受阴、想阴、行阴、识阴也。）
谓前之十住、十行、十回向，皆名为贤；此是十地菩萨，由修中道妙观，破无明惑，证入圣位，故名圣种性。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）
谓前诸位皆名贤位，十地菩萨由修中道妙观，破无明惑，证入圣地，故名圣种性。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）圣即正也，谓菩萨依戒定慧所修之行，故名圣行。（菩萨，梵语具云菩提萨□，华言觉有情。）圣即正也。谓见即言见，不见言不见，闻即言闻，不闻言不闻等，此因正直而成於声，故名圣言声。谓修行之人，於如来及诸弟子所说正法，当依凭正义，信解修习，遵崇圣制，不敢违越，是名圣言所摄。在中间者，谓阿难被佛徵诘，心非随所合处而有。则又计心在於根尘中间。佛又问云：汝心若在根尘之中，此之心体为复兼於根尘，为不兼於根尘，若兼於根尘，则根有知而尘无知，成敌两立，云何为中。若不兼者，不属根尘，即无体性，中何有相。故云当在中间，无有是处。（成敌两立者，谓根与尘而成敌对，有知与无知而成两立也。）在内者，谓阿难因佛徵问心目所在，阿难答云：心居身内，目在於外。佛遂问云：汝心若在身内，则应先见身中心肝脾胃等物，然后能见外境。若不先见身中之物，汝心岂在身内。故云：汝言觉了能知之心，住在身内，无有是处。梵语郁单越，华言胜处。谓此处感报胜东西南三洲也。其人寿一千岁，命无中夭。为著乐故，不受教化，是以圣人不出其中，不得见佛、闻法，故名北郁单越难。（东西南三洲者，东弗于逮，西瞿耶尼，南阎浮提也。）谓南赡部洲之下，过五百由旬，有八寒、八热等狱，皆名地狱。众生因恶业所感，堕於彼处，长夜冥冥，受苦无间，障於见佛闻法，故名地狱难。（梵语赡部洲，即阎浮提，华言胜金洲。八寒狱者，□浮陀狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱也。八热狱者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。）谓此珠所在之处，人无夭阏，不相杀害，离诸□恚，常自和悦也。在外者，谓阿难被佛徵心非内，则又计之於外，故以灯光譬之。谓众生心在身外，不见身中。如灯光在室外不能照於室内也。佛又问云：汝心若在身外，则身心两异，各不相知。若相知者，云何在外。故云汝言觉了能知之心，住在身外，无有是处。其城广博、严净，故名广严。佛於此处思念筹量，故建塔以供养焉。梵语拘尸那，华言角城，其城三角故也。佛於此城娑罗双树间入般涅盘，故建塔以供养焉。（梵语娑罗，华言坚固。梵语般涅盘，华言灭度。）梵语摩伽陀，华言善胜。梵语泥连，未见翻译。佛於此河边菩提树下而成正觉，故建塔於此，以供养焉。（梵语菩提，华言道。）在暗内者，谓阿难被佛徵诘心不在根里。则又计云：诸众生身腑藏在中，窍穴居外。如我今者，开眼见明，为见外。闭眼见暗，为见内。佛乃问其汝当闭眼见暗之时，此暗境界与眼对否？若与眼对，暗在眼前，云何成内。若不对者，云何成见。故云：汝言见暗，名见内者，无有是处。此城由往昔大树仙人，咒九十九女一时腰曲，故名曲女。佛从忉利天说法，下降於此，故建塔以供养焉。（梵语忉利，华言三十三。）梵语波罗奈，华言鹿苑。佛於此处为声闻缘觉说四谛法，故建塔以供养焉。（四谛者，苦谛、集谛、灭谛、道谛也。）此城往昔由千王共居，故名王舍。佛於此处说法度生，故建塔以供养焉。谓畜生种类不一，亦各随因受报；或为人畜养，或居山海等处。常受鞭打杀害，又或互相吞□，受苦无穷，障於见佛、闻法，故名畜生难。梵语舍卫，华言丰德。梵语只陀或云只洹，华言战胜。佛於此园说法度生，故建塔以供养焉。梵语迦毗罗，华言黄色。梵语龙弥你，又云岚毗尼，华言解脱处。佛之降生，即此园也。乃造宝塔以表灵迹焉。谓此天以五百劫为寿，即色界第四禅中无想天也。言无想者，以其心想不行，如冰鱼蛰虫。外道修行，多生其处，障於见佛、闻法，故名长寿天难。谓饿鬼有三种：一其业最重者，长劫不闻浆水之名；二其业次重者，唯在人间伺求荡涤脓血粪秽；三其业轻者，时或一饱，加以刀杖驱逼，填河塞海，受苦无量，障於见佛、闻法，故名饿鬼难。（劫，梵语具云劫波，华言分别时节。）圭峰，终南山之别名也。师居是山，因得是名。姓何，讳宗密，果州人。清凉尝谓之曰：毗卢华藏，能随我游者，其汝乎？遂著圆觉华严等疏钞。唐文宗诏问佛法大意，赐号大德，是为七祖。（毗卢，梵语具云毗卢遮那，华言遍一切处。华藏，即华藏世界也。）［出华严经疏］ 〔一、令诸魔生怖〕，魔有多种，故曰诸魔。令生怖者，谓佛成道时，必须地动，令邪魔恐怖，而回正念也。 〔二、令众生心不散乱〕，令众生心不散乱者，谓佛欲说法时，必先地动，令诸众生恭敬严谨，心不散乱，而能信受也。 〔三、令放逸者生觉知〕，令放逸生觉知者，谓佛说法时，或有放逸之人，不能毕集，必须地动，令其觉知，皆来谛听也。 〔四、令众生知法相〕，令众生知法相者，谓佛说法，微妙难知，必先地动，普令一切众生，心生警悟，觉了诸法之相也。 〔五、令众生观说法处〕，令众生观说法处者，谓佛说法时，欲令十方世界统为一佛国土，必须地动，令诸众生得见说法殊胜之处也。 〔六、令成熟者得解脱〕，令成熟得解脱者，谓佛说法时，若有根缘成熟众生来闻正法，必须地动，令其觉悟而得解脱也。 〔七、令随顺问正义〕，令随顺问正义者，谓佛说法时，为诸众生不解正义，必须地动，令其警觉，随顺请问，各得开解也。谓佛将说法华，故地六种震动，以表圆教十住、十行、十回向、十地、等觉、妙觉，六番破无明惑也。为无明盘，未曾侵毁，方将破坏，故先动地以表之，故名地动瑞。经云：普佛世界六种震动也。（六种震动者，一动、二起、三涌、四震、五吼、六击也。等觉者，去后妙觉佛位犹有一等，胜前诸位，得称为觉也。妙觉者，谓自觉觉他，觉行圆满，不可思议也。）地以坚碍为性。谓眼耳鼻舌身等名为地大，若不假水，则不和合。经云：发毛爪齿、皮肉筋骨等，皆归於地。是也。
□为大地，细为微尘。析则成空，合聚为地。众生昏迷，但见其相，不知地性融通，遍周法界，随众生心，循业发现，清净本然，宁有方所，故名地大。（循业，即随业也。）
地以坚碍为性，谓眼、耳、鼻、舌、身等名为地大。圆觉经云：发、毛、爪、齿、皮、肉、筋、骨等皆归於地。是也。谓虹霓体具众色，其中黄色，乃假地大而能映现。盖土之色性本黄，虹必依地而起，故云地大生黄也。谓四天王天居须弥山腹，忉利天居须弥山顶，故名地居。此之二天，男女和合，与世无异也。（四天王者，东方持国天王、南方增长天王、西方广目天王、北方多闻天王也。梵语须弥，华言妙高。梵语忉利，华言三十三。）地性即地大也。谓持地菩萨，於往昔时，普光如来出现於世，曾为比丘，平填道路，造作桥梁，行诸苦行。后世复值毗舍浮佛出现，国王延佛设斋。尔时平地待佛，毗舍如来摩顶告言：当平心地，则世界地一切皆平。因是即得心开，见身微尘及与世界一切微尘，等无差别，即得悟入圆通。故云我以谛观身界二尘，等无差别，本如来藏，虚妄发尘，尘销智圆，成无上道，斯为第一。（梵语毗舍浮，华言遍一切自在。如来藏者，即一切众生本具真如之理藏也。）谓一切地上有草，依之生长。佛欲全其生意，故行时足不至地也。谓一切地上皆有诸虫，或伏或走。佛以护生之心，恐伤其命，故行时足不至地。钞云：世尊履地，去地四指。是也。（亦名不可有），地狱者，此狱在地之下也。谓众生由过去恶逆之因，感现在地狱之果，因果不亡，故名地狱有。地狱者，在地之下也。谓八寒、八热等狱，其中众生，受苦无穷，经劫无量。因作上品五逆十恶重罪，感报而生，是名地狱法界。（八寒者，□浮陀狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱也。八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。劫，梵语具云劫波，华言分别时节。上品者，谓人作恶，於欲作、正作、作已，三时之中，俱不能悔也。）谓此处在地之下，铁围山间，有八寒八热等狱，即造作极重恶业众生堕於此道，故名地狱道。（八寒者，□浮陀狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱也。八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。）
地狱，谓在地之下也。婆沙论云：赡部洲下，过五百逾缮那，乃有地狱。然此地狱，其量大小不同，其寿延促各异，皆由众生造极恶业，报尽命终，至此受苦也。（梵语赡部洲，即阎浮提，华言胜金洲。梵语逾缮那，又云由旬，华言限量。）
谓此狱在地之下，而有镬汤剑树等苦，是名地狱道。地以坚碍为性。谓人之身，有内地界，而受於生，即发、毛、爪、齿、□细皮肤、骨、肉、筋、肾、心、肝、脾、肺之类，是名地界聚。谓人一念心起，若善若恶，虽未形现，地神已自知之，鉴察於下矣。谓其服食药饵，能驻一期之寿，而不能轻举，故名地行仙。（一期者，从生至死也。）地即能生佛智，住持不动之义。谓别教菩萨，於十地位中，修习中观，能生佛智，故名地观。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）
谓前想成时，开目闭目，不令散失，如此想者，即名□见极乐国地。见已分明，是名地观。地有二义：一住持不动，二出生万物。谓行者修习禅定三昧，若证未到地定，顿觉身心相空，泯然入定。定法持心，如地不动，由未到地，出生初禅种种功德，亦犹地之能生物也，是名地轮三昧。（未到地定者，谓於欲界中修禅，身虽未到初禅，而已得初禅定也。）谓於定中，还取八背舍、八胜处中所见地色，使一切处无不周遍，故名地遍一切处定。世界如器，名器世间。谓地有含藏之能，亦有负载之义，而为世界所依；十方世界无边刹土，亦为一切有情众生所依，故以地配器世间也。谓世间行善之人，见沙门食肉者，即生毁谤，而言佛法中无有真实沙门修梵行者，故云坏他信心。（梵语沙门，华言勤息。梵行即净行也。）坏劫者，谓世界坏减也。有二十小劫。如火灾起时，坏至初禅天。始从地狱，终至梵天，有情众生，经十九增减劫，次第坏尽。唯器世间空旷而住，乃至一切有情都尽，最后一增减劫，方坏器世间。有七日从海底出，大海尽竭，须弥崩坏，风吹猛焰，烧上梵天，悉成灰烬；乃至三千世界一时烧尽，名为坏劫。（器世间者，世界如器故也。梵天，即初禅天也。三千世界者，小千、中千、大千也。）谓修行之人，观青瘀已，复观死尸，风日所变，皮肉裂坏，六分破碎，五藏腐败，臭秽流溢，是为坏想。（六分者，头身手足也。五藏者，脾肺肝心肾也。）菩萨以禅定之水，浸渍一切有情烦恼根种，悉令败坏，无复续生；譬如大水，浸渍大地，而草木诸根，悉皆坏烂也。谓恣饮放逸，破费产业，资财散失也。诸法各住本位为坏。谓诸法之义，各各自住本位，则总相不成也。如眼耳等诸根，各住自位，一体不成，故云坏相。谓乐相坏时，苦相即至，名为坏苦。即乐极悲生是也。谓乐坏时，苦名为坏苦。如色界天受禅味之乐，报尽还於五道受生死苦，故云坏苦对色界。（五道者，人道、修罗道、饿鬼道、畜生道、地狱道也。）谓菩萨住是三昧，不见诸三昧语业依声而有，如虚空，如幻化，不生憎爱，是名坏语如虚空三昧。身衰者，谓血肉筋骨等和合为身，是身多患，常为饥寒疾病所逼，以致身衰。菩萨住是三昧，故以智慧力，分分破坏身诸衰相，乃至不见不可得相，是名坏身衰三昧。谓破诸禁戒，行诸恶法，非是梵行，自称梵行，是名坏道沙门。谓修道之人，加趺宴坐，谛观实相，永绝缘虑，澄湛虚寂，端肃威仪，如法而坐也。谓人不辞劳苦，坐禅念定，由禅定力，则能次第入诸三昧，证於道果，而得涅盘之乐，故名坐禅念定先苦后乐。（梵语三昧，华言正定。）坚义者，谓金刚之坚，万物不能碎坏。以喻般若之体，真常清净，不变不迁，烦恼不能乱，邪魔不能动，此即实相般若也。谓菩萨住是三昧，则能令诸三昧清净坚牢，不为一切垢法之所染坏，是名坚净诸三昧。谓三千大千世界，依此风轮而得坚固，以譬如来大智风轮，守护一切众生善根，令不断坏也。谓菩萨住是三昧，而於诸法实相，智慧相应，皆悉坚固，犹如虚空，不可破坏，是名坚固三昧。坚固者，理体不可坏，如金刚王，无能破也。地者，谓其利世之功，如大地持载万物，出生草木、百谷、珍宝等也。此天随是经典流布之处，常作卫护，隐形法座，顶戴说法者之足，令闻法者如服甘露，增益身力。地藏经，佛告地神云：阎浮土地，悉蒙汝护。凡地所生，皆悉丰足，利益一切；护佛教法，於世出世，其功大矣。（阎浮，梵语具云阎浮提，华言胜金洲。）坚固妄想者，即色阴也。谓诸众生，体因想生，心因想起，命因想传，诸想交固，以成色身。经云：汝现色身，名为坚固第一妄想。谓此山於世界坏时，铁围等山悉皆灭坏，而此山坏最在后，名为坚固。以喻菩萨，若世界将坏，最后灭度，为诸众生而说上定，令免三灾也。（上定，无色界定也。三灾，风灾、水灾、火灾也。）坚固戒者，谓菩萨持戒时，一切利养恭敬，及诸贪□烦恼，悉皆不能惑动而毁坏也。坚实心者，谓坚固真实，乃众生本有之性，诸佛所证之理，即第一义心也。谓为律师者，当怀惭愧，坚持法律，於毗尼藏所有文句义疏，悉皆通达；若有问者，次第而答，不相杂乱，所以称之为律师也。谓如来垂化身形，於天、人、修罗、地狱、畜生、饿鬼六道之中，救济众苦，令得安乐，是为垂形六道恩。此狱，亦名众合地狱，狱中有大石山，罪人入至其中，山自然合，堆压其身，骨肉糜碎，故名堆压地狱。谓人或於山间，坠堕岩崖颠仆，而丧其命，是为横死。境即理境也。谓十如是等境，心、佛、众生三无差别，不可思议。经云：唯佛与佛，乃能究尽诸法实相。所谓诸法如是相。等是也。（十如是者，如是相、如是性、如是体、如是力、如是作、如是因、如是缘、如是果、如是报、如是本末究竟等也。）谓菩萨於诸可意及不可意色声香味触诸境界中，观察思惟，皆是虚假，不生贪恚；又作是念，我今不应於此空法之中，而起贪恚。作是观时，不为境坏，不著所得，自能行已，复教他人亦如是而修也。境界相者，即转相，分别初动之境界也，亦名现相。由前转相则境界妄现也。境界即诸法之境界也。谓境无自相，由智显发，以根本、后得二智，照了一切诸法境界，悉本空寂，从境得名，故名境界般若。（根本智者，即菩萨亲证本有之智也。后得智者，谓证根本智后，所起化他之智也。）谓行人修定之时，虽无如上沉昏、恶念等事，而身或卒痛，魔恼竞起；或自见身陷入於地，火来烧身；高崖坠落，猛虎奔逐；乃至罗刹诸恶相现，逼恼行人，令生惊怖，障诸禅定，是名境界逼迫障。境相即一切境界之相也。菩萨离凡，虽见一切境界而不生著，故云境相不能缚。境者，色声香味触五尘之境也。谓眼等五根，虽具见闻嗅尝觉等五识，若无色等五种尘境作对，则五识无由能发，故境为五识之缘也。（五识者，眼识、耳识、鼻识、舌识、身识也。）谓能舍欲界诸不善法，得入初禅，乃至入第四禅，於诸定心而能增胜，是名增上心学。（初禅、四禅，即色界天也。）增上慢者，未得谓得也。谓未得上圣之法，自谓已得。未证上圣之理，自谓已证也。谓自得增上之法，而轻慢於他。此种声闻，厌恶生死，欣乐涅盘，因修戒定慧之道，少有所得，便谓证果；此即未得谓得，未证谓证，是名增上慢声闻。（梵语涅盘，华言灭度。）
谓□居生死，欣乐涅盘，修习小乘，以少为足，未得谓得，未证谓证，是名增上慢声闻。谓於四圣谛等法，如实能知，是名增上慧学。（四圣谛者，苦圣谛、集圣谛、灭圣谛、道圣谛也。）谓具足受持大小乘戒，制伏过非，成就威仪，於诸戒法而能增胜，是名增上戒学。增上犹增胜也。谓菩萨既已发心，若於父母起尊重心，种种方便劝修善法，随时供养，知恩报恩；若於妻子眷属，教修善法，令其胜进；或菩萨为王，即摄受人民，如法正化，不加非罚，以财以法，而为饶益，随其力能，教诸众生，令修善法，是名增上摄。谓眼耳鼻舌身五根，皆为识所依，根即增胜，名增上果；又第六意识，能引生眼等五识，亦名增上果；又第七识，前念为后念所依，亦名增上果；又第八识为第七识之所依故，亦名增上果。（第七识者，即分别识也。第八识者，即藏识也。）
增上者，谓根身有增上胜力也。如眼根虽有见性，若无眼识缘境，则无照用之力。是故根识和合而成一切事果。耳、鼻、舌、身、意诸根识，亦由和合照境而成诸事，是故诸根各有增上胜力，是名增上果。谓菩萨从净心住，乃至最上菩萨住，在所受生而独殊胜於阎浮提，自在受生，乃至大自在究竟地，一切受生处，於中最为奇特，是名增上生。（净心住者，即十地中第七地也。此地菩萨离诸惑业，故名净心。最上菩萨住，即第十法云地也。居九地之上，故名最上。梵语阎浮提，华言胜金洲。大自在究竟地者，即色界天主所住处也。）谓六根能照境发识，有增上力用，诸法生时，不生障碍，名增上缘。（诸法生者，谓根尘相对，则有一念心起，名诸法生。不生障碍者，根尘相对之时，随对随起，悉无所障也。）谓贪□痴等诸烦恼惑，惭惭增胜，随伏不舍，故名增上随眠。谓补益[兀@王]羸，增长气力，故云增力。谓初於长行文中，说义未尽，后於重颂，广明其义也。谓其水人若饮时，即能长养善根，增益四大，是为增益功德。（四大者，即人身中地、水、火、风也。）谓因缘所生之法，若分别推求，本无自性，众生不了，执之为有，是名增益边。（因缘所生法者，谓六根为因，六尘为缘，根尘相对，中间一念心起，即是所生法也。）谓修禅观，能灭贪□痴等恶业暗障，本性之智自然明发，故一切善根，悉皆增长也。增长因者，谓众生因衣服饮食等，能令身根增长。如外草木种子，火所不烧，鸟所不食，则得增长。又如因父母故，子得增长也。谓菩萨於诸梵行，精进无怠，则法义皆通，辩才增长，随问随答，皆无疑碍也。谓见人书写经典，当以墨施之，坚固其心，助成善缘也。经云：墙宇之间，则复观壅。而言还者，以有墙宇则见壅，若无墙宇则不见壅，是则壅属墙宇，故复还於墙宇也。乃知所见之壅则可还，能见之性不可还也。若能见之性亦可还者，则无壅处不复见其通矣。故曰壅还墙宇。壤，大品般若经作若，梵语具云若那，华言智。谓知一切法中无智相故。经云：唱壤字时，入般若波罗蜜门，名作世间智慧门。谓众生妄计我有士夫之用，而能商贾书□营农等事，是名士夫见。士用者，士夫所用也。谓於世间诸法，随依一种，起士夫用，如营农、商、贾、书算、计数等事，由依此故，农者，因稼而成熟。商者，因货而获利，是名士用果。谓丝竹环佩等声，以其实可听闻，故名色也。谓一切可闻之声，而对於耳，是名声入。谓耳所闻丝竹环佩之声，及男女歌咏等声，是名声尘。
谓丝竹环佩之声，及男女歌咏声等，是名声尘。声，即声教；明，即明了。谓世间文章算数建立之法，皆悉明了通达，故曰声明。谓丝竹环佩之声，及男女歌咏等声，能令众生乐著无□，故名声欲。谓耳所闻一切音声，名为声界。谓闻佛声教，依四谛法，修道证真，是名声闻。（四谛者，苦谛、集谛、灭谛、道谛也。）闻佛声教，故曰声闻，谓此人以四谛为乘，知苦、断集、慕灭、修道，由观四谛，出离生死，至于涅盘，故名声闻乘。
谓声闻之人，闻佛声教，修苦集灭道四谛之法，而悟真空涅盘之理。以此之法，运出三界，故名声闻乘。
谓声闻之人，闻佛声教，修生灭四谛之法，而悟真空涅盘之理，以此四谛之法，运出三界，是为声闻乘。（四谛者，苦谛、集谛、灭谛、道谛也。）
声闻者，闻如来声教而得悟道也。谓声闻以四谛为乘，运出三界，到於涅盘，故名声闻乘。（四谛者，苦谛、集谛、灭谛、道谛也。三界者，欲界、色界、无色界也。梵语涅盘，华言灭度。）闻佛声教而得悟道，故曰声闻。谓其知苦、断集、慕灭、修道，故以此四谛为乘也。（四谛者，苦谛、集谛、灭谛、道谛也。）闻佛声教，故曰声闻。谓若诸有学，得四谛空，修道入灭，胜性现圆，菩萨即於彼前，应现声闻身而为说法，令其解脱也。（得四谛空者，谓观苦集灭道四谛，证真空理也。修道入灭，胜性现圆者，谓从三果入灭，将登第四无学果位，胜妙之性，现前圆成也。）声闻者，闻佛声教而悟道之人也。谓声闻根性，惟习生灭四谛之法，而证真空涅盘之果，乐著空寂，怖畏生死，不能起行度生，进求佛道，故名声闻性不成佛。（四谛者，苦谛、集谛、灭谛、道谛也。梵语涅盘，华言灭度。）声闻者，谓闻佛声教，依四谛法而修证真空，是名声闻法界。（四谛者，苦谛、集谛、灭谛、道谛也。）闻佛声教，故曰声闻。谓声闻之人，怖畏世间生死之苦，乐著真空，是名声闻畏苦障。谓声闻之人发菩提心也。经云：若人在於声闻行中，虽已自发菩提之心，而不劝化众生发菩提心，亦不习学大乘经义。以是行故，独得解脱，是名声闻菩提。闻佛声教，故曰声闻。谓佛说阿含等经，含藏小乘声闻等修因证果之法，是名声闻藏。（梵语阿含，华言无比法。）苦即三界生死之苦也，谛即审实之义。谓声闻之人，知果苦而断集，因慕寂灭而修道品，谛观五阴生死之身，即是众苦之本，故观苦谛为初门也。（三界者，欲界、色界、无色界也。五阴者，色阴、受阴、想阴、行阴、识阴也。）声闻说者，谓声闻之人，佛力加被，亦能说法也。如华严经中法界品，初即是声闻所说也。声闻身者，谓闻佛声教，悟真谛理，所证声闻身也。菩萨知诸众生心之所乐，即以声闻身作自身，亦作众生身，乃至虚空身也。壳果者，谓椰子、胡桃、石榴等是也。处众无畏者，谓菩萨处大众会，善说法要，随他问难，悉能酬答，而无所畏也。处即处所，谓中国也。人生中国，其性聪敏，志意调柔，能修善业，不生邪见。其人虽不乐为妙行，而亦自然能行也。处希有者，谓佛生於迦毗罗城，乃在三千世界之中；佛不於余处现，而於此处降生，实为希有也。（梵语迦毗罗，华言能仁住处。三千者，小千、中千、大千也。）处即佛说法之处也。谓或在天上，或在人间，或摩竭提国，或舍卫国等，即是其处，故名处成就。（梵语摩竭提，华言不害。以其国法无刑戮故。梵语舍卫，华言闻物，以其名闻，胜於诸国，又宝物多出此故。）谓入无想定或灭尽定，虽受想心灭，出入息断，而此识不灭，是名处无心定。（无心定者，即无想天定也。灭尽定者，谓受想心灭，身证此定，即阿罗汉所证之定也。）谓修菩萨行者，其心但为利益众生，诸有苦处，无不经历，示现出生，代受其苦，是为处经诸有难。夏至，则日长之极，生物繁盛。是日持斋修道，即能致福也。自，即自陈己过。恣，即恣他举罪。谓从四月十五日安居至七月十五日夏竟，应从比丘众中行自恣法，有过则对众忏悔也。谓日月星光及火珠灯炬等光，皆能破除昏暗，是名外光明。谓诸众生，内具烦恼，外值恶友，扇动邪法，劝惑於我，倍加隆盛，无由开悟，进修善业，是以流转生死也。谓诸凡夫，未曾入道，未能绍继佛种，是名外子。外即族亲眷属也。谓人之修行，须屏绝缘务，凡有所需衣服饮食汤药之类，必藉族亲眷属左右供给，庶得身心安隐，成办道业，此族亲眷属所以为外护也。护，犹助也。谓营理所须，以助修行之人；或有外侮，而能捍御，故名外护善知识。外散乱者，谓意根驰动，随逐外尘，起种种分别也。
谓正修善时，於五欲境上，其心驰散，不能寂静，故名外散乱。（五欲者，色欲、声欲、香欲、味欲、触欲也。）谓菩萨年盛色美，众相圆满，始受转轮王位，七宝具足。或有人言：我今贫窭，惟愿仁慈，以施於我。菩萨念言：荣盛必衰，我今宜应随彼之意，即便施之，而无所悔，是名外施。外相不净者，谓观此身现见外相皆是不净，九孔常流种种秽恶，如眼出眵泪，耳出结聍，鼻出脓涕，口出涎唾，大小便道，不净常流，如破皮囊，满盛不净。大智度论云：种种不净物，充满於身中，常流出不止，如漏囊盛物。是也。谓发、毛、爪、齿、眵（尺支切）、泪、涎、唾、屎、尿、垢、汗也。外即外色，谓愚夫为欲染故，观所著色，妄以为净，求其净相，亦如我身净相不可得故，是名外空。
谓外之色声香味触法六尘，皆无自相，故名外空。谓众生所依世界，皆由妄想因缘而生。譬如因泥团柱轮绳水等诸方便缘，而有瓶生，是名外缘。（泥团柱轮绳水者，谓世之陶匠作瓶，以泥团为坏，以木为轮柱，以绳转轮，以水旋之，方能成瓶也。）谓不顺天命，以丧其身，故名外缘死。如非分自害，或横遭他人所害，或二人怒气相加，自他俱死，皆为外缘死也。外色者，谓眼根乃至身根，是名外色。又色声香味触五尘名外色，以其属外境故。谓贪□痴等烦恼，於外境不了而起贪蓍，故名外著烦恼。谓行人当修定时，於男於女，取其容貌，贪欲心生，念念不住，障诸禅定，是名外贪欲相。此外道师眷属说，伊赊那论师尊者，形相不可见，遍一切处，以无形相而能生诸有命无命一切万物，名为涅盘。此外道师，说二十五谛自性因，生诸众生，名为涅盘。（二十五谛者，一冥初自性、二智大、三我心、四色、五声、六香、七味、八触、九地、十水、十一火、十二风、十三空、十四眼知根、十五耳知根、十六鼻知根、十七舌知根、十八身知根、十九口作业根、二十手作业根、二十一足作业根、二十二小便作业根、二十三大便作业根、二十四心平等根、二十五神我也。自性是常，能生诸法，故为涅盘因也。）此外道师，说烦恼尽故依智，名为涅盘。此外道师，说虚空是万物因，最初生虚空，从虚空生风，从风生火，从火生暖，暖生水，水即冻凌，坚作地，从地生种种药草，乃至从五谷生命，食后时，还没虚空，名为涅盘。（五谷者，禾麻黍菽麦也。）此外道师，说摩醯首罗作女人，生诸天人龙鸟及一切谷子蛇蝎蚊虻等，如是知者，名为涅盘。（梵语摩醯首罗，华言大自在。）此外道师，说初生一男一女，彼二和合，能生一切有命无命等物，后时离散，还没彼处，名为涅盘。谓其所执神我之见，多在理外，名为外道。我者，即於五阴身中，强立主宰，名之为我。此外道谓罪福苦乐自有定因，要当必受；执著我见，不信佛法，是名外道执我障。（五阴者，色阴、受阴、想阴、行阴、识阴也。）此外道师，说果是那罗延所作，梵天是因，所谓梵天那罗延，乃至自在天，是生灭因。一切从自在天生，从自在天灭，名为涅盘。此外道师，说那罗延论师言，我造一切物，我於一切众生中最胜，我生一切世间有命无命物，从我作生，还没彼处，名为涅盘。此外道师，说最初生诸方，从诸方生世间人，从人生天地，天地灭没，还入彼处，名为涅盘。（诸方，即四方也。）此外道师，说无因无缘，生一切物，无染因，无净因，乃至棘刺之针，孔雀之色，皆无人作，自然而有，不从因生，名为涅盘。此外道师，说时熟一切大，时作一切物，时散一切物，是故我论中说，如被百箭射，时不到不死，时到则小草触即死；一切物时生，一切物时熟，一切物时灭，名为涅盘。此外道师，说水是万物根本，水能生天地，生有命无命一切物，乃至水能生物，能坏物，名为涅盘。此外道师，说本无日月星辰虚空及地，唯有大水，时大安荼生，如鸡子，周匝金色。时熟破为二段，一段在上作天，一段在下作地，彼二中间生梵天，名一切众生祖公，作一切有命无命物等，散没彼处，名为涅盘。此外道师，说地水火风虚空微尘等物，和合而生一切世间知、无知物；无和合者，即是离散，遂计离散，名为涅盘。（知、无知物者，谓有知觉、无知觉之物也。）谓外道之人，於五阴中，妄计识神，如麻豆等，或计遍身，起於我见，坠堕边邪，轮回生死，是为外道神我。此外道师，说身尽福德尽，名为涅盘。此外道师，说罪福尽，德亦尽，名为涅盘。此外道师，说从那罗延天[(齐-(月-一))/肉]中，生大莲华，从莲华生梵天祖公，一切有命无命物，从梵天口中生；一切大地，即是修福德戒场，於中一切华草及猪羊驴马等，杀害供养梵天，得生彼处，名为涅盘。（梵语那罗延，华言钩锁力士。）此外道师，说风能生长命物，能杀命物，风造万物，能坏万物，名风为涅盘。（命物者，谓有命之物也。）谓未离欲界之人，随缘色等外尘诸欲境界，而起种种烦恼，相续不舍，故名外门烦恼现行。谓众生虽具正念，必从智人闻说正法，然后正见始得开发。譬如谷麦，内具种子，外滋雨泽，然后其芽始得生起。是故若欲正见开明，必须外闻正法。谓此饿鬼，常受饥渴，皮肉血脉皆悉枯槁，头发□乱，其面黯黑，唇口干焦，常以其舌自舐口面，□惶驰走，处处求食，所到泉池，便见其水变成脓血，自不欲饮。如是等鬼，由外障碍饮食，是名外障。谓多□恚之人，於诸违情之境，辄生忿怒。当用慈悲观治之，爱念愍伤一切众生，不於彼而起□心。故云多□众生慈悲观。谓菩萨能知名数事理，其义无碍，其味无穷，答问辩说，皆无有量，故名多丰义味辩。谓如梵语薄伽梵，具含自在、炽盛、端严、名称、吉祥、尊贵等六义，经中但存梵语，是为多含义，故不翻也。多，大品般若经作罗，梵语具云罗□，华言垢。谓一切法，本来清净，离诸染污也。经云：唱多字时，入般若波罗蜜门，名无边差别。疏云：是清净无染离尘垢义。谓比丘於诸法义，不能强记，心多忘失，则自於戒检必有所遗，故不可为师而授人戒也。谓心多散乱之人，当用数息观治之。数息者，以鼻中出入之息，或数出息，或数入息，端心正念，从一至十，不多不少，周而复始，令心不散乱。故云多散众生数息观。多有资生者，谓诸众生，若能孝养敬顺父母，则感财宝具足，资生丰盛，无诸乏少也。多欲者，谓因前世纵恣贪欲，心无止息，故感今生业习不忘，倍复增胜，而生贪者也。多病者，谓因前世恼害众生，令其不得自在，故感今生自身亦多疾病也。谓法欲灭时，有多种异说，恐混纯源之一味，成差别之枝流，故不分也。谓有蚊蚋聚集之处，忌於结界建坛，诵咒作法，以其能喧闹，又能[口*(一/巾)]人，不得寂静，作法难成也。多被诽谤者，谓因前世不务诚实，妄语无信，故感今生多被他人诽谤也。谓前世说法时，上中下语教人布施。若盗窃者，闻法不盗，便能行施，是故今世得多财福德。谓於如来所，而作大施散华、然灯而供养之，以此因缘，来世获大财宝也。谓多贪欲之人，於男女身分，互相染著，须假作九想不净之观治之，令其贪著之心不起。故云多贪众生不净观。（九想者，胖胀想、青瘀想、坏想、血涂漫想、脓烂想、虫□想、散想、骨想、烧想也。）谓狱卒捉罪人，倒投镬中，举身烂坏，以铁钩取置余镬中，苦毒无量，久受苦已，方出此狱，复到石磨地狱。乐诵经典，旁搜广记，谓之多闻。比丘多闻，固为可称，然学虽有余，其心不诚，而行不逮，亦不足贵；此天神之所以不赞护也。谓障重之人，当用念佛观治之。障有三种：一、昏沉暗塞障，当想念应身佛，三十二相，相相分明，以治於昏沉也。二、恶念思惟障，当想念报身佛十力、四无所畏治之。三、境界逼迫障，当想念法身佛，空寂无为治之。故云多障众生念佛观。（三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。境界逼迫者，谓火焚水溺之类也。）梵语夜叉，华言勇健。有三种：一地夜叉，二虚空夜叉，三天夜叉也。
梵语夜叉，华言勇健，亦名暴恶。有三种：一者在地，二者在虚空，三者在天。地夜叉不能飞腾，虚空与天二夜叉，皆能飞行也。梵语夜摩，华言善时，亦名时分。谓其时时唱快乐故。以莲华开合，分其昼夜，此天依空而居。
梵语夜摩，华言善时。谓时时唱快乐故也。此天由修施、戒二种福业，胜忉利天，是以感报得生其中也。梵语夜摩，华言善时分。此天於诸欲境知时分，故不以形交，但勾抱也。梵语夜摩，华言时分。以其时时唱快乐故也。谓焰慧地菩萨，修行四地法门，具大功德，多作夜摩天王。以善方便，除众生惑，令住正见，诸所作业，念佛法僧；统领天众，随所应度，不失於时，故云夜摩天王。大即常体得名，常遍为义。谓旷兼无际，体不变易，竖穷三际，横[一/旦]十方也。（三际者，即过去、现在、未来三世也。）佛，梵语具云佛陀，华言觉，谓自觉、觉他、觉行圆满。具足三身、十身，能现无边相好，是名大乘佛宝。（三身者，法身、报身、应身也。十身者，菩提身、愿身、化身、力持身、相好庄严身、威势身、意生身、福德身、法身、智身也。）梵语僧伽，华言和合众。谓十住、十行、十回向、十地等菩萨，不著有无二边，而与中道之理和合，是名大乘僧宝。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无嗔恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）谓此定所发智慧，即能照了大乘理教行果，故名大乘光明定。（理教行果者，理即所诠之理，教即能诠之教，行即所修之行，果即所证之果也。）谓以佛道声，令一切闻，不住化城，终归宝所，是名大乘声闻。（化城者，无而□有，名化防非，御敌名城，以喻小乘涅盘，能防见、思之非，而御生死之敌也。宝所即大乘实相之理也。）律，即法也。谓梵网等经，唯制大乘菩萨所持之戒，是名大乘律藏。法即轨则之义。谓如来所说中道实相，及人法二空之理，乃至无量胜妙法门，能令众生轨则此法，而成正觉，是名大乘法宝。［出大乘百法明门论］ 百法束为五门：谓色法十有一，心法八，心所有法五十有一，不相应行法二十有四，无为法六，共成一百也。 〔色法十一〕，色即质碍之义，谓眼耳鼻舌身五根，色声香味触五境，及法处所摄一分，此十一种法，皆有色相可见可对，故总名为色法。（法处即意识所取之境，具有四分：一、心所法，二、不相应行，三、无为，四、无表色。今言法处所摄一分者，正是无表色也。无表色者，谓意识缘於过去所见之境，虽分别明了，而无所表对故也。） 〔心法八〕，心即识心，谓眼识、耳识、鼻识、舌识、身识、意识、末那识、阿赖耶识，此八种识，皆有分别之义，俱属於心，故名心法。（梵语末那，华言意。梵语阿赖耶，华言藏识。） 〔心所有法五十一〕，心所有法者，以对八识心王而言之也。此五十一合为六位。遍行法有五：一、作意，（能警觉者为性，心未起，能警令起；心已起，能引趣境也。）二、触，（对境也。）三、受，（领纳前境也。）四、想，（於境取像也。）五、思，（起心造诸业也。）此五种法，起则同起，故云遍行也。别境法有五：一、欲，（希望乐境也。）二、胜解，（於理明了无碍也。）三、念，（於曾习境，记忆不忘也。）四、等持，（离昏沉掉举曰等，令心专注不散曰持也。）五、慧，（拣择善恶法也。）此五种法，起时各起，故云别境也。善法有十一：一、信，（於诸善法，深乐不疑也。）二、惭，（耻己无德也。）三、愧，（羞为恶行也。）四、无贪，（於五欲境，心生厌离也。）五、无□，（於违情之境，不起怒心也。）六、无痴，（於事理明，解决了也。）七、精进，（於诸善法，精勤修习也。）八、轻安，（远离昏乱也。）九、不放逸，（於不善法，心不染著也。）十、舍，（远离掉举也。）十一、不害，（於有情不加损恼也。）此十一种法，皆是善法，故总云善也。烦恼法有六：一、贪，（引取无厌也。）二、□，（忿怒不息也。）三、慢，（自恃陵他也。）四、无明，（於事理无所明了也。）五、见，（即邪见也。）六、疑，（犹豫不决也。）此六种法，能恼乱众生，故总云烦恼也。随烦恼法有二十：一、忿，（暴怒也。）二、恨，（怨恨也。）三、覆，（不令人知己过也。）四、恼，（如境违情，不自安隐。）五、嫉，（心怀妒忌也。）六、悭，（於一切财不能惠施也。）七、诳，（诡诈不实也。）八、谄，（媚悦人意也。）九、害，（损恼有情也。）十、□，（矜己傲人也。）十一、无惭，（不知羞耻也。）十二、无愧，（阴为不善也。）十三、掉举，（内心摇动也。）十四、昏沉，（心神迷惑也。）十五、不信，（邪见多疑也。）十六、懈怠，（身心不勤也。）十七、放逸，（纵恣欲境也。）十八、失念，（遗失正念也。）十九、散乱，（心常放逸也。）二十、不正知，（以妄为真也。）此二十法，随逐前六种烦恼而生，故云随烦恼也。不定法有四：一、恶作，（或已作恶事，因循；或不作善事，心皆追悔也。）二、睡眠，（谓人睡眠，识神昏昧，梦中见境，或善或恶，或不善不恶也。）三、寻，（寻即寻思，心中所起之念，或善或恶，或不善不恶也。）四、伺，（伺即伺察，心中所起之念也。寻思之心，□而浮；伺察之心，沉而细。二者皆是心念，但分□细耳。亦通善恶与不善不恶也。）此四种法，於善、恶、无记三性，不定而起，故云不定也。如是诸法，从阿赖耶藏识种子所生，依心所起，与心俱转相应，故皆名心所有法。（无记者，谓不善不恶，无所记录故也。） 〔不相应行法二十四〕，一、得，（於一切法造作成就也。）二、命根，（第八识种子，并出入息、暖气三者，连持不断也。）三、众同分，（如人之类，其形相似也。）四、异生性，（众生之妄性不同也。）五、无想定，（心想俱灭，外道所修之定也。）六、灭尽定，（受想之心灭尽，诸识不起也。）七、无想报，（外道修无想定，命终生无想天，寿命五百劫，想心不行，如冰夹鱼也。）八、名身，（依事立名，众名联合曰名身。）九、句身，（积言成句，众句联合曰句身。）十、文身，（文即是字，众字联合曰文身。）十一、生，（诸法生起也。）十二、住，（诸法未迁也。）十三、老，（诸法渐衰也。）十四、无常，（今有后无也。）十五、流转，（因果相续，流转不断也。）十六、定异，（善恶因果，决定不同也。）十七、相应，（因果和合，不相违背也。）十八、势速，（诸法迁流，不暂停住也。）十九、次第，（编列有序也。）二十、时，（即时节也。）二十一、方，（即方所也。）二十二、数，（即数目也。）二十三、和合，（不相乖违也。）二十四、不和合，（互相乖违也。）此二十四法，有名无体，不与色法、心法及心所法相应，故云不相应行法。 〔无为法有六〕，一、虚空无为，（真空之理，离诸障碍，犹如虚空，无所作为也。）二、择灭无为，（择即拣择；灭即断灭。以智灭惑，所显真理，理无作为也。）三、非择灭无为，（不假智力断灭诸惑，性本清净，无所作为也。）四、不动无为，（即第四禅天得不动地，所修出世之理，无所作为也。）五、受想灭无为，（受想心灭，所显真理，无所作为也。）六、真如无为，（不妄曰真，不异曰如，真如之理，无所作为也。）盖前色法、心法、及心所有法、不相应行，皆是世间有为之法；此之六法，是出世间之法，故名无为。然百法不出乎色、心，而色则由心造也。若摄末归本，唯心一法耳。经，法也，常也。谓华严等诸大乘经，唯谈法界中道之理，诠示大乘菩萨修行证果之法，是名大乘经藏。论即论议。谓起信等论，唯决择诠辩大乘菩萨修证之法，是名大乘论藏。谓初学菩萨，或於王庭执理之处，或於善解法义人前，申宗敌论，唯恐有失，是名大众威德畏。谓人必假饮食，资益诸根，入腹变坏，须便利以时，若强忍过当，即能生一切病也。谓豪强之人，倚恃势力，若见财物，恐生贪夺之心，故不应寄附於彼也。力，即力用。谓作大功德，立大誓愿，恭敬三宝，孝养父母，是名大力因。由恭敬三宝等故，即得大名称，大福德，大智慧，有大势力，为一切人之所敬重，是名大力果。（三宝者，佛宝、法宝、僧宝也。）谓菩萨修行，於佛、法、僧、父母、师长之前，常生卑下之心，敬事孝养，以此为因，异生感果，即得豪贵自在，有大势力，令诸众生咸从正化，是名大势圆满。谓想大势至菩萨，身量大小，亦如观世音菩萨。圆光面各百二十五由旬，举身光明，照十方国，作紫金色。有缘众生，皆悉得见。但见此菩萨一毫孔光，即见十方无量诸佛净妙光明，是故号为无边光。以智慧光，普照一切，令离三涂，得无上力，是故号为大势至菩萨。天冠有五百宝华，一一宝华，有五百宝台，十方佛国广长之相，皆於中现。於肉髻上，有一宝瓶，盛诸光明，普现佛事。余诸身相，如观世音，等无有异，是名大势至观。（三途者，刀途、血途、火途也。）谓诸药叉及逻刹娑、恭畔荼等，或依树林，或住灵庙，或居山谷，或处空宫，所受富乐，与诸天同，其势大也。（已上三类，多财鬼也。梵语药叉，亦云夜叉，华言勇健。梵语逻刹娑，华言护士。梵语恭畔荼，即鸠盘荼，华言瓮形。）谓佛被大乘菩萨之机，或现八万四千相好之身，或现微尘数相好之身，满虚空中，是名大化身。大化身千丈者，谓如来为应十地已前等诸菩萨演说妙法，令其进修，向於佛果，故化现千丈之身也。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）谓一切病、一切病因、一切差病之药，皆能遍知，乃至遍知众生病因、差病药等，以譬菩萨无病不知，无药不识，是名大医。谓以一千个中千世界，则成大千世界。此大千世界中，共有百亿日月，百亿须弥山，百亿四天下，百亿四天王天，百亿三十三天，百亿夜摩天，百亿兜率天，百亿乐变化天，百亿他化自在天，百亿梵世天。百万二禅天。一千三禅天，总为第四禅天所覆，是名大千世界。（亿有四等，一以十万为亿，二以百万为亿，三以千万为亿，四以万万为亿。今言百亿者，则以千万为亿也。）谓狱卒既将罪人沸汤烹煮已，业风吹活；又捉向热铁鏊中煎熬，痛苦极切，发声大叫，故名大叫唤地狱。谓佛演说五蕴、十二入、十八界、三十七道品等法，皆从六波罗蜜生。其般若波罗蜜最大、最胜、最为第一，余之五度，若无般若导达，则不得名为波罗蜜也。以其卷帙多故，是名大品般若。（五蕴者，色蕴、受蕴、想蕴、行蕴、识蕴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。三十七道品者，观身不净、观受是苦、观心无常、观法无我，是四念处。已生恶，令永断；未生恶，令不生；已生善，令增长；未生善，令得生，是四正勤。欲如意足、念如意足、精进如意足、思惟如意足，是四如意足。信根、精进根、念根、定根、慧根，是五根。信力、精进力、念力、定力、慧力，是为五力。念觉分、择法觉分、精进觉分、喜觉分、除觉分、定觉分、舍觉分，是七觉分。正见、正思惟、正语、正业、正命、正精进、正念、正定，是八正道。已上诸法总为三十七道品也。梵语波罗蜜，华言到彼岸。六波罗蜜者，一布施、二持戒、三忍辱、四精进、五禅定、六智慧也。）谓如来真智，本性清净，离诸尘染，洞彻内外，无幽不烛。如大圆镜，洞照万物，无不明了，是名大圆镜智。
大圆镜智者，洞照万法，无所不知，即诸佛所得本有圆明觉照之智。应物无迹，体不动摇，以其无灭无生，不迁不变，是为常住果。大宗叶者，谓其家世贵盛，宗支奕叶，流芳永久，能修梵行，故名丈夫。谓涅盘之性是大寂静，以其远离一切愦闹法故，以大寂静，名为大乐，此即涅盘之大乐也。谓转轮王有珍宝田宅奴婢珠玉象马众多，天下之人无有能及，是为第一德。
大富者，谓宝货丰饶，所须具足也。谓菩萨住是三昧，则大庄严成就，见十方如恒河沙等世界，以七宝华香，庄严佛处，如是等庄严功德，而心无所著，是名大庄严三昧。谓菩萨修行，常行六度之行，其所生功德善根，以无著心回施一切众生，令彼皆得可爱果报，是名菩萨大志意。谓菩萨即以如是六度，所集善根功德，回施一切众生，令其同得胜果，是名大志意乐。谓自杀，亦教人杀；自悭，亦教人悭等，是名大恶。悲，愍伤也。谓如来愍众生，故兴大悲心为之说法，而拔其苦也。若众生著贪爱者，为说不净；著□恚者，为说慈悲；乃至染著法者，说一切离染之法乐；著众苦不净而居家者，为说出离之法。如来作如是种种说者，莫不为令一切众生脱离众苦也。悲名愍伤，即拔苦之心也。谓菩萨愍念一切众生受种种苦，常怀悲心，拯救济拔，令其得脱，是名大悲心。
大悲心者，悲即悲愍，谓悲愍一切受苦众生，常思救护，令其安乐，即是菩提之心也。谓如来不舍一切众生，心常悲愍，无有限量。而诸众生於无住法中，不能了知。如来即运大悲之心，令其悉得觉了，信解清净，生希有想，故名大悲心不思议。谓众生得生净土者，以阿弥陀佛大悲愿力，摄持不舍，故得不退转也。谓修菩萨行者，虽了知诸法元无自性，而能以平等大悲之心，代一切众生受诸苦恼，虽历尘劫而不疲厌，是为大悲方便也。谓如来见众生造恶，如割支体，心生痛切，不能自安。复睹众生，堕三恶道，受种种苦，心大忧恼。即起大悲，而救护之。若见作善，生大欢喜，是为大悲深重恩。（三恶道者，饿鬼道、畜生道、地狱道也。）谓佛於因中发大誓愿，度诸众生。今已成佛，乘大愿力，示现十方世界，说法度生。现相品云：毗卢遮那佛，愿力周法界，一切国土中，恒转无上轮。是也。（梵语毗卢遮那，华言遍一切处，亦云光明遍照。）
大愿力者，即诸佛大誓愿之力也。谓诸众生，中阴识神，往於他界受生之时，以由业力所持，速疾而去，即生彼处。虽诸佛大愿之力，亦不能遮其不生，故云不可到。谓发广大誓愿，尽未来际，化度一切众生，皆令究竟入於涅盘，故名大愿平等方便。慈名爱念，即与乐之心也。谓菩萨爱念一切众生，常求乐事，随彼所求而饶益之，是名大慈心。大慈悲行者，谓起慈悲心，发大誓愿，愿拔众生之苦，与众生之乐。法华经云：於在家、出家人中，生大慈心；於非菩萨人中，生大悲心。是也。谓修菩萨行者，运平等大慈之心，利乐一切众生，虽历尘劫而不疲厌，是为大慈方便也。（劫，梵语具云劫波，华言分别时节。）无外曰大，正理曰方，包富曰广，谓法华经唯谈一乘实相之理，具此三义，故名大方广。大即常也，遍也，体即心体也。谓此心体含容法界，称性周遍，平等广博，不变不迁，无外无际。故云大是心体。大树喻别教菩萨也。谓此教菩萨，於法华会上，闻说一乘之法，受记作佛，普度一切众生。如彼大树，蒙一雨所润，而得增长，敷荣郁茂，则能普覆一切，是名大树。梵，梵语具云梵迦夷，华言净身。谓不动地菩萨，修行八地法门，成大功德，多作第二禅大梵天王，主千世界，能为声闻、辟支佛等，善说诸义，普运慈心，放大光明，照千世界，令诸众生得大自在，故云大梵天王。（辟支，梵语具云辟支迦罗，华言缘觉。）
谓善慧地菩萨，修行九地法门，获大神通，多作第三禅大梵天王，主二千世界，能为声闻、缘觉及菩萨众，分别演说波罗蜜行，所有难问，无能屈者；身出光明，照二千界，除诸昏暗，饶益众生，故云大梵天王。（梵语波罗蜜，华言到彼岸。）谓狱卒将彼罪人，置铁城中，烈火烧城，内外俱赤，烧炙罪人；又有火坑，火焰炽盛，其坑两岸，复有火山，捉彼罪人，贯铁叉上，著於火中，皮肉糜烂，痛苦万端，故名大烧炙地狱。谓大乘菩萨，以圆融三观，观於诸法实相之理，顿破无明烦恼，而成一切种智；如乘大白牛车，至於宝所。故经云：有大白牛，肥壮多力，行步平正，其疾如风。是也。（三观者，空观、假观、中观也。一切种智者，佛智也。宝所者，喻实相之理也。）谓诸佛如来有大智慧，於一切法悉知悉见，名为大乐。此即涅盘之大乐也。大种，即地、水、火、风四大之种子也。无处不有，故名为大。言大种性自性者，谓四大种各有自性也。大种本通凡圣，今约圣报而言，即此大种性自性，是法性五阴之果，是名大种性自性。（五阴者，色阴、受阴、想阴、行阴、识阴也。言法性五阴者，谓如来转生死五阴而成法性五阴，盖即色是真常之色，乃至即识是真常之识是也。）谓十方世界，是四大造色，假名日出处为东方，日没处为西方，如是方相，以世俗故有，若第一义中，则一法不可得，是名大空。（十方者，四方四维上下也。四大者，地大、水大、火大、风大也。）
谓小乘四谛十二因缘诸法，皆空无有，故名大空。（四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）大自在天者，即欲界第六天主也。谓若诸众生，欲身自在，飞行虚空，菩萨即於彼前，应现大自在天身而为说法，令其成就也。大蒜者，至荤至辛之物也。谓如来所说涅盘之法，甚深无量，一切佛及菩萨莫不依此而住。如经所说，佛菩萨有大智慧、大神通乃至大慈悲之类，无非圣法之所含摄。犹如大海，一切鲲鲸大身之类，咸依之而居也。大身即鲲鲸之类；此喻不动地菩萨修无功用行，入佛智海，获住一切功徵（编者注：「徵」疑是「德」），以无量身，现广大庄严也。（无功用行者，谓虽加功用行，以顺性而修，而无功用之相也。）大身轻举远到者，谓如来广大之身，飞行轻举，无远不到，自在无碍也。经云：如来能以满大千世界之身，轻举飞空，过於二十恒河沙等诸佛世界，而无障碍。是也。谓得大智慧功德，成就大辩才也。此天或居山岩深险处，或在坎窟大树□林在处，常翘一足，八臂庄严；常持弓箭刀槊（色角切），长杵铁轮。帝释诸天，常加供养赞叹，具无碍辩，於一切时，常自护世，济物利生，流通佛法，无所怠倦，以慧资福。故光明会上，列之在功德天之前也。谓掉举、昏沉、不信、懈怠、放逸、散乱、不正、失念八种，得俱生故，不可名小；染皆遍故，不得名中。二义既殊，故名大随烦恼。天者，天然自然，乐胜身胜，清净光明，尊胜无比，故名为天。列位虽多，必以大梵帝释为首。盖大梵是大千世界之主，帝释是三十三天之主故也。（大梵，即色界天也。帝释，梵语释提桓因，华言能天主。三十三天主者，谓帝释与三十二人同修戒善，生忉利天，而帝释为天主也。）天然自然，乐胜身胜，故名为天。修十善者，生於天上，而受种种殊胜妙乐，故名天乐。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。）天即色界天也，谓彼诸天修根本有漏禅观，欲惑不染，以此根本禅定，运出欲界，是名天乘。（有漏者，谓漏落生死也。根本禅，即色界禅。谓能出生一切禅定故也。）
天者谓天然、自然、乐胜、身胜也。天以十善为乘，运出五道，得生欲天。於修十善时，更能修习禅定，即生色界，无色界天，故名天乘。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。五道者，人道、修罗道、饿鬼道、畜生道、地狱道也。）谓天亲菩萨因无著菩萨造大乘摄论，复造论释，申明论议，名大乘摄论释，一十五卷成文，是为天亲摄论。谓非独与四众为师，所有天上人间、魔王外道、释梵天龙，悉皆归命，依教奉行，俱作弟子，故号天人师。（四众者，比丘、比丘尼、优婆塞、优婆夷也。）谓若人修善，乃感天人为现善梦，令其善根增长；若人作恶，亦感天人为现恶梦，令其怖恶生善，是名天人梦。陈隋间，天台智者大师，凡解一经题目，必以通别二义而判释之。如妙法莲华经上之四字是别，别在此经故；经之一字是通，通於一切诸经故。余经亦然；是为天台通别释题。谓食肉之人，诸天圣人，悉皆□恶远离，而不亲近，故云天圣远离。天大将军，即帝释天主之大将军也。谓若诸众生，爱统鬼神，救护国土，菩萨即於彼前，现天大将军身而为说法，令其成就也。谓若有诸天，乐出天伦，菩萨即应现天身而为说法，令其成就也。（伦，类也。）谓诸天摄持众生，於说法之处常乐听受，不为他缘所害，故名天摄利益。天者，天然自然乐胜身胜也。谓众生由过去戒定之因，感现在快乐之果，因果不亡，故名天有。天者，天然自然，乐胜身胜，清净光明，世间无比。三界共有二十八天。因修上品十善，兼修禅定，感报而生，是名天法界。（二十八天者，欲界有六天：四天王天、忉利天、夜摩天、兜率天、化乐天、他化自在天也。色界有十八天：初禅有三天，梵众天、梵辅天、大梵天；二禅有三天，少光天、无量光天、光音天；三禅有三天，少净天、无量净天、遍净天；四禅有九天，无云天、福生天、广果天、无想天、无烦天、无热天、善见天、善现天、色究竟天也。无色界有四天：空处天、识处天、无所有处天、非非想处天也。十善者，不杀、不盗、不邪淫、不妄语、不两舌、不恶口、不绮语、不贪、不□、不邪见也。谓之上品者，以作善时，於欲作正作，作已三时之中，心俱不悔也。）天眼者，谓诸天因修禅定而得也。此眼远近前后内外昼夜上下皆悉能见，以无色质障碍故也。谓但见死此生彼，名天眼通。复见我及众生死时生时，及身口意所作善恶之行，或生善道、恶道，皆悉能见，是名天眼明。谓天眼离诸垢障，清净无碍，於所见境，而得自在；无边世界差别之相，若净若染，一一种类，悉能明见，是名天眼自在清净通。天眼通者，谓於世间一切种种形色，及诸众生，死此生彼，苦乐之相，悉能见也。
谓能见六道众生，死此生彼，苦乐之相，及见一切世间种种形色，无有障碍，是名天眼通。（六道者，天道、人道、阿修罗道、饿鬼道、畜生道、地狱道也。）谓人一念心起，若善若恶，虽未形现，天神已自知之，照临於上矣。谓如人平昔向善，喜奉神天，以敬奉故，念想不忘，故梦天神，是则天神与心灵所感也。谓十方三世语言音声，一时领览，悉彻其源，明了知闻，皆无障碍，是名天耳智通。天耳通者，谓於世间一切众生苦乐、忧喜、种种音声，悉能闻也。
谓能闻六道众生，苦、乐、忧、喜、语言，及世间种种音声，是名天耳通。天即是第一义天。谓菩萨由天然之理而成妙行，故名天行。谓其能鼓天池，咽津液，不交世欲，故名天行仙。（天池，即口也。）谓诸天福德胜故，其所见水，悉成琉璃众宝庄严之地也。（梵语琉璃，华言青色宝。）天即欲界、色界、无色界诸天也。谓因修上品十善，复修世间禅定，得生其中，是名天道。
天者，最高最上，极大极尊，受用出於自然，快乐莫非如意，由昔广修净行故感此报，是名天道。
天，即天然，自然乐胜身胜，是名天道。正觉即佛也。谓天道广大，包万象以无余。佛智弘深，极十方而普照。故以天配正觉世间也。天食时者，谓清旦时，即诸天所食之时也。此魔即欲界第六天也。若人勤修胜善，欲超越三界生死，而此天魔为作障碍，发起种种扰乱之事，令修行人不得成就出世善根，是名天魔。（第六天，即他化自在天也。）
谓欲界第六他化自在天为魔也。盖此天为欲界之主，见人修道，以为失我眷属，空我宫殿，即兴魔事，恼乱行者，令人障蔽正道，遂失智慧之命，是名天魔。失念所作者，谓人既失正念，即同迷痴，凡所作业，不由意地而起，是为不增长业也。谓见圣道得果之人，忽遇余缘，闻不正法，习气发现，而失正念，故名失念烦恼现行。谓心逐邪妄，正念遗失，遂致沦坠，恼乱其心，是名失念随烦恼。谓诸天众宝冠珠翠，彩色鲜明。福尽寿终之时，头上冠华，自然萎悴，是为大衰相也。头喻眼者，谓龟以头藏於甲中，以譬众生收摄眼根，不令观色，则不被一切色尘之所害也。大师即佛也，谓菩萨以所修善根功德，承事供养无量无边一切诸佛，悉令周遍，无所阙少，故云奉事大师。（奢，尸荷切），奢，大品般若经作赊，梵语具云赊多，华言寂灭。谓知诸法皆寂灭相，不可得故。经云：唱奢字时，入般若波罗蜜门，名随顺一切佛教轮光明。疏云：即寂静性。佛言：过去远劫，有婆罗门，名延如达。常教五百童子。复有一梵天婆罗门妇，名净音。为延如达作檀越，饮食衣服，皆悉供养。后有辟支佛入城乞食。净音见已，即请供养。自是以后，日具美食而供养之。延如达自觉薄己厚彼，便兴嫉妒。复令童子谤此道士，无有净行，与净音通。后辟支佛现神变入灭，众人乃知延如达虚妄。时延如达者，则我身是。净音者，奢弥跋是。五百童子者，五百罗汉是。我时起嫉妒心，受诸苦报，今虽得佛，由此余殃，故受奢弥跋之谤也。（梵语婆罗门，华言净行。梵语檀，华言施，言檀越者，华梵兼称。谓行施者，能超越贫穷之海也。）梵语奢摩他，华言止。止即止寂之义。谓欲求圆觉者，以净觉心，取静为行，而於染净等境，心不妄缘，即是体真止，义当空观。故经云：由寂静故，十方世界诸如来心於中显现，如镜中像。此方便者，名奢摩他。（体真止者，谓体达无明颠倒之妄，即是实相之真也。）
梵语奢摩他，华言止。谓止息诸根恶不善法，能灭一切散乱烦恼故也。梵语奢萨怛罗，华言议论。谓评议辩论空有假实等法故也。女主，天子之后也。谓若有女人，内政立身，以修家国，菩萨即於彼前，应现女主身及国夫人命妇大家而为说法，令其成就也。谓女人柔弱，有所争说，必依□恚而起，故名女人□为力。谓因见如来相好已，三称佛号，南无如来，以此因缘，来世得好音声也。（梵语南无，华言归命。）谓修菩萨行者，奉承师长如事父母，听受其教，则菩提之果可成，若窥伺以求其过，则不惟无听受之诚，且亏事师之道，而菩提之心未有不退失者矣。谓如来说法唯以一音，远近普及，如雷之吼也。梵语优钵罗，华言青莲华。以其出於淤泥而无染污，世人见之，即生希有之想。谓菩萨於诸梵行，精进无怠，虽处生死，不为烦恼之所染著，犹如此华，见者亦生希有之心也。如即有无不二之义；又即空也。谓菩萨住是三昧，则知一切法如实相，不见有法过此如者，是名如住定三昧。谓佛初修道时，以戒为本，而得证果。菩萨修行，若能坚持净戒，是亦如佛之所学也。共命鸟者，一身二头之鸟也。谓如来所说法音，吉祥如彼禽之声也。谓若诸天仙得神通者，变化诸物，虽有男女等相，而无生老病死苦乐之实。一切诸法，亦复如是，无有生灭，如化而成；亦无有实，如人之生，但从先世之因而有今世之身，悉皆虚假，何实之有。故说如化。如化忍者，谓世间诸法，无而忽有，有即还无，体非真实，谛审忍可，而不执著也。谓深山幽谷，及空舍中，若语声，若击物声，随声相应，而有响生。愚人不了，以为实有。一切音声语言，亦复如是。若有智之人，了知语音无实，心不生著，故说如响。如响忍者，谓世间一切语言音声，皆由因缘和合而成，犹如谷响，无有真实，谛审忍可，而不执著也。谓菩萨以方便力，能令一切有情，修习一切功德善法之宝，随其根器，皆因菩萨而得成就。譬如大地，能为众宝之器也。谓诸有情，为烦恼所苦，有若寒病所逼。菩萨以智慧力，种种开示，令其离苦得乐；如大火聚，人若向之，即得脱於寒逼之苦，而获温暖之乐也。如如者，不变不异，真如之理也。谓由前正智，观察名相，皆悉如幻，非有非无，名相本空，即真如理。理因智明，智因理发；以智如理，以理如智；是为如如也。谓真如妙境，常住一相，量等虚空，不迁不变，无灭无生，以其境如如智，故名如如境。谓真如妙智，本来清净，无明不能覆，烦恼不能染。照了诸法，平等不二，以其智如如境，故名如如智。谓於一切法如实正知，无有□碍，是佛之智，故名如实智。谓真如实相，体本空寂，离一切妄心境界之相，如明镜无染，故名如实空镜。谓菩萨为诸有情说大乘法，能令一切外道天魔，惊怖解散，如师子王，哮吼之时，能令恶兽野干之属，悉皆惊骇，驰走而去也。谓如来音声，一切闻者，自然信伏，如师子一吼，百兽畏伏也。谓如来说法之音，如天帝释之美妙音声也。（帝释，梵语释提桓因，华言能天主，言帝释者，华梵双举也。）干城，即干闼婆城。梵语干闼婆，华言香阴。谓日初出时，见城门楼橹宫殿行人出入，日高渐灭。但可眼见，而无实有。一切诸法，亦复如是。若智者则能了知诸法悉皆虚假，不生执著，故说如干城。梵语阎浮提，华言胜金洲，即南洲也。谓菩萨修戒定慧，破诸虚幻惑业，证於如幻三昧。愍此南洲众生，果报杂杂，寿命不定，犹如幻化。故以此三昧，令其破於诸幻而得出离也。谓如幻师，幻作种种诸物及男女等相，体虽无实，然有幻色可见。一切诸法，亦复如是。无明幻作，迷心不了，妄执为实。修空观者，於诸幻法，心无所著，皆悉空寂，故说如幻。（空观者，谓观一切法皆空也。）如幻忍者，谓了达诸法皆从因缘和合而生，犹如幻化，性本空寂，谛审忍可，而无执著也。幻者，犹如幻师，能以一物为种种物，幻种种物而为一物。梦者，如一梦中所见广大事业，自谓历时久远。经云：如人睡梦中，造作种种事，虽经亿千岁，一夜未终尽。是也。谓一切法从心所现，而能含明了性，犹如明镜，各各互现，诸法影像也。经云：远物近物，虽皆影现，影不随物，而有远近。是也。谓影，但可见而不可捉。一切诸法，亦复如是。如眼耳等诸根，虽有见闻觉知，求其实体，即不可得。故说如影。如影忍者，谓了达色身，由五蕴积聚而成，本无实体，谛审忍可，而不执著也。（五蕴者，色蕴、受蕴、想蕴、行蕴、识蕴也。）如意者，谓菩萨由后得智，既得转烦恼依菩提，故於一切所欲，皆悉随意，如转大地作黄金等是也。（转犹变也。）谓如来於诸众生，凡所教诫，悉如其意，方便而说。如云我所诃责毁禁之人，令彼自责，护持禁戒，乃至说诸众生悉有佛性，为令不放逸故之类，是名如意语。谓如来音声，震响如鼓，远近皆闻也。谓如来演说，如法教诫命令，而能启发蒙昧也。体即体质，谓始自地狱，终至佛界，俱以色身而为体质，是名如是体。作即造作，谓始自地狱，终至佛界，皆能运为造作，是名如是作。力即力用，谓始自地狱，终至佛界，皆有力用功能，是名如是力。因即习因，谓始自地狱，终至佛界，善恶业因，皆由自种而生，习续不断，是名如是因。性即性分，性以据内自分不改，谓始自地狱，终至佛界，其性各各不同，是名如是性。报即报果，谓始自地狱，终至佛界，皆由习因习果，而感其报，是名如是报。谓初相为本，后报为末，此之本末，皆同实相，一理平等无二，是名如是本末究竟等。果即习果，谓始自地狱，终至佛界，皆由习因习续於前，习果克获於后，是名如是果。相即相貌，相以据外览而可别。谓始自地狱，终至佛界，各各相貌不同，是名如是相。（相据外者，谓相在外而可依据也。）缘即缘助，谓始自地狱，终至佛界，各有缘起之法，助成习因，是名如是缘。谓诸如来出现世间，阐扬大法，化诸众生，出离生死，令得无量义利安乐，是为众生之师范也。
如来之义有三。谓法身、报身、应身也。金刚经云：无所从来，亦无所去。此法身如来也。转法轮论云：第一义谛名如，正觉名来。此报身如来也。成实论云：乘如实道，来成正觉。此应身如来也。［出释迦谱］ 如来八相者，法华经中明释迦如来无量劫前，已成正觉，因大悲愿力，利益众生，数数於十方国土，示生示灭，处处不同，岂但於此南阎浮提一方出现而已。今论出现本末，则具有八相，皆所以示同人法也。（梵语释迦，华言能仁。劫，梵语具云劫波，华言分别时节。梵语阎浮提，华言胜金洲。） 〔一、降兜率相〕，梵语兜率，华言知足。以此天於五欲境知止足故。谓菩萨从兜率天将降神时，观此阎浮提内，迦毗罗国，最为处中，往古诸佛，出兴皆生於此。尔时菩萨即现五瑞，一者放大光明，二者大地震动，三者诸魔宫殿隐蔽不现，四者日月星辰无复光明，五者天龙等众悉皆惊怖。现此瑞已，於是下生，是名降兜率相。（五欲者，色欲、声欲、香欲、味欲、触欲也。菩萨即释迦如来。梵语迦毗罗，华言黄色。） 〔二、托胎相〕，谓菩萨将托胎时，观净饭王性行仁贤，摩耶夫人前五百世曾为菩萨母，应往彼托胎。大机之人，见乘□檀楼阁；小机之人，见乘六牙白象，与无量诸天，作诸伎乐，从右胁入，身映於外，如处琉璃，是名托胎相。（梵语摩耶，具云摩诃摩耶，华言大术。） 〔三、降生相〕，谓四月八日，日初出时，摩耶夫人在毗岚园，手攀无忧树枝，菩萨渐渐从右胁出。于时树下生七茎莲华，大如车轮。菩萨处於华上，周行七步，举右手而言曰：我於一切天、人之中，最尊最胜。尔时难陀龙王、跋难陀龙王於空中雨温凉二水，灌太子身，身黄金色。三十二相，放大光明，普照三千大千世界，是名降生相。（毗岚，梵语具云岚毗尼，华言解脱处。梵语难陀，华言□喜。梵语跋难陀，华言善□喜。此二龙王，即兄弟也。三十二相者，足下安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。三千者，小千、中千、大千也。言三千大千者，总别兼称也。） 〔四、出家相〕，谓太子年至十九时，出游四门，见老病死之相，厌世无常，心思出家。往白父王，愿听出家。父王不许，於二月七日，身放光明，照四天王宫，乃至净居天宫。诸天见已，到太子所，头面礼足，白言无量劫来，所修行愿，今正成熟之时。太子遂於后夜，乘马逾城至跋伽仙人苦行林中，剃除须发，是名出家相。（四天王者，东方持国天王、南方增长天王、西方广目天王、北方多闻天王。净居天，即色界天也。） 〔五、降魔相〕，魔，梵语具云魔罗，华言能夺命。谓菩萨於菩提树下，将成道时，大地震动，放大光明，隐蔽魔宫。时魔波旬，即令三女乱其净行，菩萨以神力故，变其魔女，皆成老母。魔王大怒，遍敕部从，上震天雷，雨热铁丸，刀轮器仗交横空中，挽弓放箭，箭停空中，变成莲华，不能加害。群魔忧戚，悉皆迸散，是名降魔相。（梵语菩提，华言道。梵语波旬，华言恶，即魔王名也。） 〔六、成道相〕，谓菩萨降伏魔已，放大光明，即便入定，悉知过去所造善恶，死此生彼之事。於腊月八日，明星出时，豁然大悟，得无上道，成最正觉，是名成道相。 〔七、说法相〕，谓菩萨既成道已，便欲说法，度诸众生。即自思惟，无能信受者，若我住世，於事无益，不如入於涅盘。尔时梵天前白佛言：世尊今日法海已满，法幢已立，润济开导，今正是时。云何欲舍一切众生，入於涅盘而不说法。是时如来受梵王请已，即往鹿野苑中，先为□陈如等五人，转四谛法轮，及说大小乘种种教法，是名说法相。（五人者，□陈如、马胜、跋提十力、迦叶、拘利太子也。四谛者，苦谛、集谛、灭谛、道谛也。） 〔八、涅盘相〕，梵语涅盘，华言灭度。谓如来度人已竟，将入涅盘。二月十五日，於拘尸那城，娑罗双树间，卧七宝床。其林忽然变白，犹如白鹤。尔时佛受纯陀长者最后供已，与文殊师利等言：诸善男子，但当自修其心，慎莫放逸。遂於中夜而入涅盘。诸天人等，以千端[叠*毛]缠裹其身，七宝为棺，盛满香油，积诸香木，以火焚之。收取舍利，以为八分，起塔供养，是名涅盘相。（梵语拘尸那，华言角城，其城三角故也。梵语娑罗，华言坚固，谓冬夏不改色也。梵语文殊师利，华言妙德。八分者，拘尸城一分、波肩罗婆国一分、师伽那婆国一分、阿勒遮国一分、毗耨国一分、毗离国一分、遮罗迦罗国一分、摩伽陀国一分也。）如来有三义：若云无所从来，亦无所去，此法身义也。第一义谛名如，正觉名来，此报身义也。乘如实道，来成正觉，此应身义也。谓如来万德悉备，三觉俱圆，天上人间所共尊仰，是故灭后，应当起塔供养。（第一义谛者，谓实相中道之理，无二无别也。万德者，万行功德圆满也。三觉者，自觉、觉他、觉行圆满也。）谓菩萨思惟，过去、现在、未来三世诸佛，皆如是学，得成正觉，转大法轮，入般涅盘。我当起净信心，尊敬勤修，亦复成就，与佛无异。（梵语般涅盘，华言灭度。）谓如来出现世间，咸欲利乐一切众生，於天人中，最尊最上，不降伏者而降伏之，无救护者而救护之，未度脱者而度脱之，以是因缘，一切天人所应供养。谓如来具足最胜智慧之力，於天人世间，作狮子吼，转妙法轮，所有一切天人魔梵，悉不能与如来等者；令一切众生，如实了知，超越分别，离诸疑惑，故名如来智力不思议。（魔梵者，魔即魔王，梵即梵天也。）谓如来智慧，能知自心所缘法界，无有尽故，是名如来智界无尽。谓诸如来，以性自性第一义心，成就世间、出世间上上之法，是名如来自到境界。（如来性自性者，性即不迁不变之义，谓如来以此之性，而为自性也。成就世间、出世间者，世间即示同人法而化他也。出世间即同声闻、缘觉、菩萨之三乘也。上上法者，唯佛与佛能究竟自到也。）藏即含藏也。谓真如法性之体，不离一切众生色心，具足圆满染净诸法，是名如来藏。如来身者，谓乘如实道，来成正觉，为如来身也。菩萨随诸众生心之所乐，即以如来身作自身，亦作众生身，乃至虚空身也。谓人梦中，本无实事，妄执为实，觉还自笑。一切诸法，亦复如是。一切结使烦恼，皆是虚妄，而人不了，执之为实。若得道觉悟，乃知虚妄，亦复自笑。故说如梦。如梦忍者，谓了诸妄心，皆如梦境，无有真实，谛审忍可，而不执著也。谓如来所说法音，如梵王之清净声音也。谓月在虚空，影现於水，诸愚小儿，见水中月，欢喜欲取；智人见之则笑，以喻无智之人，於五阴中，妄起我、我所见，执为实有；於苦法中，而生欢喜。然得道智人，愍之而笑。故说如水中月。（五阴者，色阴、受阴、想阴、行阴、识阴也。我者，谓於五阴中强立主宰，妄执为我也。我所者，即五阴之身等也。）谓奉佛供僧之食，当随时措办，制造得宜，是名如法。谓凡所有资生之物，乃至得少饮食，於同修梵行之人，情无彼此，悉皆共他受用，令他欢喜，是名如法利养。谓诸众生既信受正法，思惟其义，复能如法精进修行，当得无上菩提之道，甚为希有，是为世间难得之宝。谓无智之人，初见阳焰，妄以为水。诸烦恼法，亦复如是，无智不了，於结使中，妄计我相；智者了知虚诳不实，皆是妄想，故说如焰。（结使者，即烦恼也。谓因烦恼缠缚，驱使众生入於生死也。）如焰忍者，谓了知一切境界悉如阳焰，无有真实，谛审忍可，而不执著也。谓如来所发音声，皆契真如之理也。理即法也。谓菩萨於诸有情，如法怜愍，利益一切，而终不以非法、非律、非贤善行，劝化有情，乖违於理，是名如理怜愍。谓诸佛菩萨以如实之智，彻见实际之理，妙极寂静，无增无减，是名如理智。如空忍者，谓了达世间、出世间种种诸法，悉如虚空，无有色相，谛审忍可，而不执著也。梵语紧那罗，华言歌神。谓如来所出梵音，如彼歌音美妙，适悦一切也。无想亦色界天也。谓菩萨修戒定慧，证於如虚空三昧。以此天一期，心想不行，妄计果报非空，而为涅盘。故以此三昧，破彼非空，令其起修空净之行，亦得证此也。（梵语涅盘，华言灭度。一期者，从生至死也。）谓虚空但有其名，而无实体。愚人不了，执之为实。一切诸法亦复如是，空无所有。若无智之人，於虚妄中，计为实有，起彼我执。修空观者，了一切法皆无所有，故说如虚空。谓既能思惟正法之义，当如所说而修其行，则能脱烦恼生死之苦，证真空寂灭之道也。梵语迦陵频伽，华言妙声鸟。谓如来法音美妙，如彼禽之声也。谓诸佛菩萨究竟通达一切境界，若见众生乖於理智，则成生死；若见众生称於理智，则得涅盘；是名如量智。谓菩萨住是三昧，则能破一切烦恼结使，无有遗余；譬犹金刚，能破诸物，灭尽无余，是名如金刚三昧，（结使者，谓一切众生为惑业缠缚驱役，入於生死也。）谓镜中之像，非镜作，非面作，非镜面和合而作，亦非无因缘作。虽非实有，然亦可见。故无智不了，执之为实，而生分别。一切诸法，亦复如是。从因缘生，无有实体，但有名字而起分别，诳惑凡夫，生诸烦恼。若有智之人，虽复见闻，了知无实，而不执著，故说如镜中像。谓如来说法，音韵清远，如龙王所发之声也。谓如来法音，清彻幽远，如龙之吟也。妄乃虚妄不实也。谓尼隐覆实事，虚言诳他，是故为众所弃也。谓全真成妄，随境生灭，念念不实，故曰妄心。（随境者，随顺色声香味触法六尘之境也。）妄想者，分别虚妄之念也。谓由前名、相二法，起分别心；认假名为自己，执幻相为本身，则有心、心数法，种种攀缘，是为妄想也。（心即心王，心数法即受想行等法也。）谓以虚诞之言，欺诳他人，故名妄言。妄语者，谓好造虚言诳惑他人也。谓妄语之罪，亦令众生堕三恶道；若生人中，得二种果报：一者多被诽谤，二者为他所诳，是名妄语果报。妇不贞洁者，谓因前世犯他妻妾，邪行秽污，故感今生妇不贞良端洁也。谓男根似无，见他行淫，因生妒心，遂或有根，是名妒不男。谓狐狸老变，木石精化，附傍人神，聪慧奇异，是名妖通。谓舍卫国中，五欲胜妙，非余国所及，是名妙五欲德。（五欲者，色欲、声欲、香欲、味欲、触欲也。）谓如来於众会之中，所出音声，随宜说法，皆为调伏一切众生，作诸善利，令其各得解了，咸生爱乐，心意适悦，如师子吼，具足最胜，故名妙好音声不思议。此第二十重世界，依一切诸天形摩尼王海住，其状犹如宝庄严具。二十佛刹微尘数世界围绕，佛号福德相光明。谓菩萨入是三昧，能除无明暗蔽、诸法邪见，譬犹满月清净，无诸障翳，而能除破黑暗，是名妙月三昧。谓菩萨住是三昧，得诸佛菩萨深妙功德智慧之法，印诸三昧，是名妙法印三昧。谓法华经唯谈一乘实相之理，此之妙法，而独以莲华为喻者，盖妙法则权、实一体，莲华乃华、果同时，故名妙法莲华。（权、实者，声闻、缘觉、菩萨三乘为权；一佛乘即实也。华、果同时者，世间之华，先华后果；唯莲华，华果同时，果即莲实也。）妙色者，谓形仪英伟，色相端严，能修梵行，故名丈夫。谓菩萨住是三昧，不见诸三昧二相，即是毕竟空相应三昧；一切戏论，皆不能破，是名妙行三昧。谓如来善能观察诸法，圆融次第；复知众生根性乐欲，以无碍辩才，说诸妙法，令其开悟，获大安乐，是名妙观察智。谓自觉觉他，觉行圆满，不可思议，故名妙觉性。（自觉觉他者，谓既能觉悟自己，而又觉悟他人也。）触即触著，谓於自他身分细软光滑等触，而起贪著也。修行之人，观此身分，作虫蛆想，而生厌离，令心清净。（亦名分教），此教未尽大乘法理，名之为始。不言定性声闻，无性阐提作佛，故亦名分。於中广说法相，少说法性，决择分明，是大乘之初，名为始教。（定性声闻者，其性决定不乐大乘也。阐提，梵语具云一阐提，华言信不具。）谓如来次说大乘之法，广谈法相，於千百亿世界中，示现种种色身，正化菩萨，兼化二乘。以众生所见各各不同，故名始教千百亿化身也。（菩萨，梵语具云菩提萨□，华言觉有情。）谓众生本觉心源，由无明熏动，觉成不觉，多劫在迷，今始觉悟，是名始觉，始觉究竟，即成佛也。
谓本觉之体，忽起妄念，而成不觉，今始觉了一切诸法即是真如，平等不二，故名始觉。
始觉者，谓本觉心源之体，从真起妄，而成不觉；若能返妄归真，本觉体显，说名始觉。谓人恃己种姓强大，凌慢於他，如枭，不孝之种，而食其母，故名姓□如枭。谓出家之人，能委弃身命，无所顾惜，惟务一心，求证佛道，兼能为世福田，是为第四净德也。姨者，即母之姨，乃外祖母之姊妹，於己为姨婆也。威仪具足者，谓菩萨於行住坐卧四威仪中，有威可畏，有仪可则，无有缺犯也。谓若见行步轻徐，举止详缓，扬眉顿脸，含笑娇盈，无智愚人，不知其患，便生爱染，是名威仪姿态欲。威仪戒者，谓受戒已，惟务修饰容止，诳惑於世，盖由好求名利，欲人恭敬者也。谓如来处於众会道场，威德广大，一切天魔外道，无不归伏。如月光明，掩映众星，是名威势身。谓菩萨住是三昧，则得无量威德，自在庄严，是名威德三昧。威猛者，谓威严厚重，人所敬畏也。威肃者，谓威容整肃，发言人所信服，能修梵行，故名丈夫。（娑，苏纥切），娑么，大品般若经作魔，梵语具云阿湿么，华言石。谓知诸法坚牢如金刚石，不可坏故。经云：唱娑么字时，入般若波罗蜜门，名随十方现见诸佛。娑多，大品般若经作哆，梵语具云迦哆度求那，华言是事边得何利。谓知诸法边，得何所利故。经云：唱娑多字时，入般若波罗蜜门，名蠲诸惑障，开净光明。（蠲，除也。）此第十三重世界，依种种色风轮所持莲华网而住，其状犹如虚空。十三佛刹微尘数世界围绕，其佛即毗卢遮那如来世尊也。（娑，苏我切），娑，梵语具云娑娑，华言一切。谓入一切法时，皆不可得故。经云：唱娑字时，入般若波罗蜜门，名降[雨/注]大雨。疏云：即平等性。梵语娑竭罗，华言咸海，又翻龙王。即咸海中一百七十七龙王中第七龙王也。今独列此龙王者，谓是大权菩萨，位居十地之中，示现龙身，处於咸海。若降雨时，先布密云，端坐举念，其雨普洽。常随佛会，护法护民，其利甚博。所居宫殿，七宝严饰，与天无异。（十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。七宝者，金、银、琉璃、玻璃、砗磲、码瑙、赤真珠也。）梵语娑迦，又云歌大，大品般若经作歌，华言众。谓知五众等法不可得故。经云：唱娑迦字时，入般若波罗蜜门，名广大藏无碍辩光明轮遍照。（五众者，即色受想行识，谓此五法，众共相生而成身也。亦名五阴，又名五蕴。）（娑，苏纥切），梵语娑颇，又云颇罗，大品般若经作颇，华言果。谓知一切法因果性空故。经云：唱娑颇字时，入般若波罗蜜门，名化众生究竟处。疏云：即遍满果报。（婆，蒲我切），婆，梵语具云婆陀，华言缚。谓知一切法，无缚无解故。经云：唱婆字时，入般若波罗蜜门，名金刚场。疏云：悟一切法，离缚解故，方入金刚场。（金刚场，即金刚心，等觉菩萨位也。）
（婆，蒲饿切），婆，梵语具云婆伽，华言破。谓知一切法不可得破坏相故。经云：唱婆字时，入般若波罗蜜门，名一切智宫殿圆满庄严。梵语婆磨（无翻），谓礼仪、占卜、兵法军阵之书也。梵语婆罗门，华言净行。或在家，或出家，世世相承，以道学为业，自称是梵天苗裔，守道居贞，洁白其操，故谓之净行。梵语婆罗门，华言净行。谓若诸众生，爱诸数术，摄卫自居，菩萨即於彼前，应现婆罗门身而为说法，令其成就也。（数术者，咒禁□艺、调养方法之类是也。摄卫者，收摄其心，卫护身口也。）梵语婆蹉富罗，华言犊子。谓因上古有仙染犊生子，自后种姓，皆名犊子。其部中计我非即五蕴，亦不离五蕴，而有实我。律本不来此土。大集经云：我涅盘后，我诸弟子，受持如来十二部经，皆说有我，不说空相，是为婆蹉富罗部。（五蕴者，色蕴、受蕴、想蕴、行蕴、识蕴也。）梵语婆陀，华言譬喻。谓如来说法，为钝根者未能即解，故假譬喻以晓示之，令其易悟，是名譬喻。如法华经中火宅、药草等喻是也。
梵语婆陀，具云阿波□那，华言譬喻。谓如来说法，为钝根者，假譬喻以晓示之，令其开解。如法华经中，火宅、药草等喻是也。婴儿，以喻人天小乘也。谓菩萨以慈悲之心，示同人天、声闻、缘觉、小善之行，故名婴儿行。嫉者，妒也。谓见他人荣富，心生妒忌也。谓人见他所得利养，妄起贪爱，而复憎嫉，是以离於菩萨行也。谓妒贤嫉能，自是他非，见人修善反生嫉妒，而不能学如来正法，是名嫉妒重障。谓众生耽著利养，心无厌足；若见他荣，即起妒心，广行不善，由此能招未来苦果，不得解脱，是名嫉结。
谓诸众生，耽著利养，见他荣富，起心嫉妒，广行不善，由此遂招未来生死之苦，流转三界，不能出离，是名嫉结。嫉即嫉妒，谓持心不平，常怀嫉妒，恼乱於心，是名嫉随烦恼。字即名字也。经云：若字称我为佛，彼字亦称一切诸佛，以我与彼，字无差别，是名字等。（我者，释迦如来自谓也。彼者，指一切诸佛也。谓诸佛皆称理立名，理性平等，故同名佛也。）谓菩萨住是三昧，观诸字诸语，悉皆平等；呵骂赞叹，无有憎爱；是名字等相三昧。谓菩萨以广大慈悲之心，遍行六度，於法界一切有情，悉能存济，得所依止；凡有所需，若法若财，悉如其意，随时随处，无有限碍。如地广大，了无边际，一切众生，皆能容受；随其种性，各得依止，而能生长也。（六度者，一布施、二持戒、三忍辱、四精进、五禅定、六智慧也。）孙者，即父之孙，乃兄弟之子，於己为侄男也。
孙者，即母之孙，乃兄弟之子，於己为侄女也。佛言往昔波罗柰城，有博戏人，名净眼。时有淫女，名鹿相。净眼诱此女人，共车出城，至树园中，共相娱乐。时彼园中，有辟支佛修行道法。净眼待辟支佛入城乞食，遂杀鹿相，埋辟支佛庐中。后累辟支佛，将至死地。净眼见已，即起悲心，我所造作，自当受之。故自说罪因，国王即杀净眼。时彼净眼者，则我身是。彼鹿相者，孙陀利是。以是因缘，无数千岁，受无量苦。今虽得佛，由此余殃，故获孙陀利女谤也。（辟支佛，梵语辟支迦罗，华言缘觉。）佛言：往昔波罗柰城，有博戏人，名净眼；时有淫女，名鹿相。净眼诱此女人，共车出城，至树园中，共相娱乐。时彼园中，有辟支佛，修行道法。待其入城乞食，净眼遂杀鹿相，埋其庐中，后累辟支佛，将至死地。净眼见已，即起悲心：我所造作，自当受之。故自说罪因，被国王杀。时彼净眼者，则我身是。彼鹿相者，孙陀利是。以是罪缘，无数千岁，受无量苦。今虽得佛，由此余殃，故获孙陀利女之谤也。（梵语波罗柰，华言鹿苑。辟支，梵语具云辟支迦罗，华言缘觉。）谓父母为形生之本，教养鞠育，爱念切至，子当竭力奉养，顺适亲意，以报劬劳之恩，是为福田。谓若能孝养父母，奉事师长，则必慈心不杀，修行十善，是为净业。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。）梵网经云：孝名为戒，亦名制止。既能孝养父母，恭敬学法受戒之师，则无悖逆之罪，是即忏悔也。学戒者，谓因成就戒度故，学习持戒。若不长时学戒，则戒度不得圆满也。谓学道之人，若好食肉，则污染梵行；於如来无上圣道，出世解脱，不得成就，故云学术不成。谓诸有情，不信如来正教，坚执外道邪见。由此恶行，所以轮回诸趣也。谓佛於大集经中，说守护正法，为令众生保持不失，是名守护教。谓修行之人，昔自灭善，见他行善而生嫉妒，无随喜心；今则守护正法，方便增广，以此翻破善不随喜之心也。谓菩萨於诸示现之处，一切有情，所种善法之苗，悉为守护，不令邪魔外道之所损坏。如师子王，所游行处，一切恶兽无能亲近於彼，而坏人之禾苗也。谓菩萨习诸禅定，常当防卫眼等诸根，不为色等诸尘所动，是为守护诸根。谓三乘共教诸菩萨等，随宗所修，行布行位权小之法，不信圆融具德之道，是为守权非器。（三乘者，声闻乘、缘觉乘、菩萨乘也。共教者，三乘共学般若之教也。随宗者，随三乘所宗之法也。行布行位者，谓行列排布行位之次第也。）谓为狱吏，守其牢狱，以□械枷锁，非理陵虐罪因（编者注：「因」疑为「囚」字），无慈善心，是为恶律仪。安即轻安，谓远离□重恼乱，及除障定之法，调畅身心，转安适也。（□重恼乱，即贪□痴等是也。障定法，即散乱是也。）谓清净柔软，食则安乐，故云安乐。谓佛於涅盘经中，说常乐我净四德，常住寂灭之理，为令众生得大安乐，是名安乐教。谓三千大千世界，依此风轮而得安住。以譬如来大智风轮，普摄众生，皆令□喜安住也。（三千者，小千、中千、大千也。言三千大千者，总别兼称也。）谓如来乘如实道，示成正觉，安住世间，而不著涅盘，不著生死。菩萨称佛无著而见，是名安住世间，成正觉，佛无著见。（梵语涅盘，华言灭度。）谓菩萨习诸禅定，必须整肃威仪，一遵法式，行之既久，则诸根寂静，正定现前，自然安住，无所勉强，是为安住仪式。谓菩萨习诸禅定，开发无量智慧，通达甚深法义，於佛知见，自然明了，心心寂灭，住持不动，是为安住佛境。谓众生若能安住欢喜之心，见诸有情，离苦得乐，了无憎嫉之意，此为有依行也。谓众生若能摄身口意业，安住净戒，则於杀盗淫妄等诸律仪，悉无毁犯，此为有依行也。谓修行之人，於习禅时，或数息，或观心，当须系缘一境，念念相续，安住其心，不令散乱也。谓众生若能安住平等悲悯之心，则於一切有情，见其受苦，普为救拔，令其安隐，此为有依行也。谓众生若能安住平等慈爱之心，则於一切有情，悉与其乐，不加恼害，此为有依行也。谓修菩萨行者，坚持戒律，则身口意业悉皆清净，而於正行安住而不舍也。谓修菩萨行者，以多闻故，则於一切邪正诸法，无不明了，故不为非道所惑；而於如来正法，常得安住而不退也。谓众生若能安住舍离之心，则於一切有情，冤亲平等，无憎无爱，此为有依行也。谓疾病水火刀杖等众苦所逼，即能安心忍受，恬然不动，是名安受苦忍。
谓疾病水火刀杖等众苦所逼，即能安心忍受恬然不动，是名安受苦忍。谓其水人若饮时，身心即得安隐调和，是为安和功德。安即不动，忍即忍耐。谓修观之人，初观不思议境，至第八知位次，或入五品，障转慧开，神智爽利，本不听学，能解经论，欲释一义。辩不可尽，或说一两句法，或说一两则禅，初对一人，传诵渐广，则外招名利，内动宿障；宿障纵少，名利弥至，为众围绕，废损自行。非惟正行不进，障道还兴。惟当自勉，於名利心，安然不动；复须忍耐内外荣辱，策励其心，故名安忍。（五品者，随喜、读诵、说法、兼行六度、正行六度也。障转者，谓惑业之障，转成解脱也。慧开者，谓观理之智开明也。一两则，犹一两段也。宿障者，谓宿世过去之业也。内外荣辱者，谓内心外身之荣辱也。）安立亦名成立，谓菩萨由后得智，於所通达诸法境界，能立正教，令他修行也。谓菩萨住是三昧，於一切诸功德善法中，安立坚固，如须弥山，安立不动，是名安立三昧，（梵语须弥，华言妙高。）谓此一念之心，於境既已通达善恶，遂能安立言语，分别是非也。体非伪妄曰真，性无改异曰如；即一实相之体也。谓真如之体，能生世间、出世间一切诸法，而得安住，故名安立真如。
安立，即建立之义。谓如来所说一切众生色身业行有为之法，迷真逐妄，受生死苦，皆依真如之体建立，是名安立真如。论云：我所说诸苦圣谛。是也。（苦圣谛者，圣，正也。谛，即审实不虚之义。谓谛了生死实是苦也。）梵语安荼（无翻），本际者，即过去世之初际也。谓此外道，计世间最初，有大水时，有大安荼出生，形如鸡卵，后为两段，上为天，下为地，中生一梵天，复能出生一切有命、无命之物。故计梵天是生万物之主也。梵语安陀会，华言中宿衣。谓宿睡时常近身衣也。宣律师云：五条，名下衣；若从用为名，则曰院内行道杂作衣也。
梵语安陀会，华言中宿衣。谓於宿睡及作务时著。谓菩萨为诸众生造诸惑业而受生死逼迫之苦、沉溺恶道，即为种种开示，除不善法，置之善处，令彼之心各获安隐也。语之所尚曰宗，宗之所归曰趣。通者，总论一代时教，从狭至宽，以为十宗。局者，别局一经也。此经总以因果缘起，理实法界，不思议为宗，故所谈所尚之语，不出乎此。盖令人寻宗归趣，称性起修，证入法界，成佛果德。若余诸经，则说法各异，归趣不同也。（十宗者，我法俱有宗、法有我无宗、法无去来宗、现通假实宗、俗妄真实宗、诸法但名宗、三性空有宗、真空绝相宗、空有无碍宗、圆融具德宗也。）宗即心宗，亦要也，通即融通无碍，相即自心所得胜进之相。谓依教思修，得意忘言，趣入自觉之地，觉智圆明，融通无碍，是名宗通相。谓菩萨由禅定力，成就众生正定之业，必定永不退失，是名定业决定。谓意识独缘定境，不与五识同缘，而无一切尘境作对，是名定中独头意识。谓发得初禅、二禅、三禅、四禅天定之时，不作意持，自然不犯，戒与定俱发，是名定共戒。此戒断惑未尽，未出生死，即是有漏戒也。
谓因修习禅定，发得初禅、二禅、三禅、四禅天定之时，不作意持，自然不犯，而戒与定俱发，是名定共戒。（初禅、二禅、三禅、四禅，皆色界天也。）谓摄心正道及助道法，若定根增长，则能破诸乱想，发诸事理禅定，是为定力。（事理禅定者，事即色界、无色界、禅定也。理即声闻等依理修习所发禅定是也。）
定力者，即诸佛大定之力也。谓诸众生，中阴识神，往於他界受生之时，以由业力所持，速疾而去，即生彼处。虽诸佛大定之力，亦不能遮其不生，故云不可到。
定力者，即如来大寂定力也。谓此定力，无染无净，非空非有，生死不能拘，结业不能缚；不起此定，而能普应十方，不与识法相应，是故唯识难判也。定地，即色界、无色界也。谓此二界，能修禅定；虽修禅定，离欲界苦，而於定地，贪痴爱慢诸见烦恼，随伏不舍，故名定地随眠。定者，禅定也。谓能摄散澄神，见性悟道，故名定学。谓三界系缚诸法及不系缚法，自性功能有差别故，是名定异因。谓念虑皆忘，寂用无心，则慧性明彻，湛然不动。经云：周遍寂湛，寂妙常凝，名曰定心。谓由观想阴，不起乱思，即得定忍。以从颠倒妄想，能入於定故也。因果不易，名曰定性，闻佛声教而得觉悟名曰声闻，谓惟习声闻之因，而证声闻之果，更不进求佛道，是名定性声闻也。谓观因缘生灭之法，觉悟真空之理，故曰缘觉。谓唯习缘觉之因，而证缘觉之果，更不进求佛道，是名定性缘觉也。定慧即止观也。定则摄心不散，止诸妄念。慧则照了诸法，破诸邪见。以为成佛之资，故名定慧财。定无者，谓不知真如之理，不可变坏，性本不空，而言真如决定是无者，则成损减谤也。定有者，谓不知真如之理，离相寂灭，性本不有，而言真如决定是有者，则成增益谤也。谓摄心正道及诸助道，一心寂定，相应不散，是名定根。定，即欲界天定、色界天定、无色界天定及声闻、缘觉所修之定，种种不同，故名定犍度。定生喜乐地者，即色界二禅天也。谓此天已离初禅觉观动散，摄心在定，澹然凝静，而生胜定喜乐。住於此定，如人从暗室中出见日月光明，朗然洞彻也。谓决定以实答也。如一比丘问佛云：色受想行识常不变异否？佛答言：无有色受想行识常不变异。盖言五阴之法本空，实非常不变异，是名定答。（梵语比丘，华言乞士。五阴者，色阴、受阴、想阴、行阴、识阴也。）定即禅定。自在所生色者，谓解脱静虑所缘境色也。如菩萨入定，所现光明，及现一切色像境界。如入火定，则有火光发现，是名定自在所生色。（菩萨，梵语具云菩提萨□，华言觉有情。）定，即禅定。谓发禅定之时，善能觉了诸禅，不生烦恼妄想，是名定觉分。谓二乘因修无漏净禅，得证此身，故名定身。（无漏者，不漏落生死也。净禅者，谓因修禅定，能断诸漏，漏即三界烦恼，既无烦恼，心则清净，故名无漏净禅也。）谓菩萨住是三昧，於一切三昧，悉能印证；然诸宝中法宝为最，今世后世，乃至涅盘，能为利益，是名宝印三昧。（梵语涅盘，华言灭度。）此第十七重世界，依光明藏摩尼藏海住，其形八隅。十七佛刹微尘数世界围绕，佛号无碍智光明遍照十方。谓菩萨住是三昧，则能断除一切三昧烦恼诸垢，如有真宝能治诸宝，令得洁净，是名宝断三昧。谓作七重行树想，一一树，高八千由旬，七宝映饰，珠网覆上。行行相当，叶叶相次，生诸妙华，成七宝果。其叶千色，有大光明，照映三千世界，十方国土，悉於中现，是名树观。（梵语由旬，华言限量。有八十六、十四、十里三等之不同。七宝者，金、银、琉璃、玻璃、砗磲、码瑙、赤真珠也。三千者，大千、中千、小千也。十方者，四方四维上下也。）谓菩萨住是三昧，则能转一切所有国土，皆成七宝，是名宝聚三昧，（七宝者，金、银、琉璃、玻璃、砗磲、码瑙、赤真珠也。）实体甚深者，谓如来所证实相理体，不空不有，非如非异，不可思议也。谓以是智慧，见真谛空，故名实德处。谓如来圆满报身所依之土，以无漏五蕴为体。此由往昔修习十力、四无所畏等功德，成就无碍庄严境智，融泯称实，感报之所招感，是名实报土。（无漏者，不漏落生死也。五蕴者，色蕴、受蕴、想蕴、行蕴、识蕴也。十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。）谓涅盘佛性之理，譬如虚空，实无限量，一切菩萨不能量度，故名实无量。谓能照真性之智，称理不虚，名为实智。以此实智为道，故名实智菩提。谓一实之理，离虚妄相，本性平等，无有变易。一切诸佛莫不轨此法性修之而成正觉，是名实法性。谓五蕴等法成身，即是实有之物，故名实物有。（五蕴者，色蕴、受蕴、想蕴、行蕴、识蕴也。）谓中道实相，为此经所诠妙体，故名实相为体也。谓人礼佛，前正观中，犹存有礼有观，自他两异；今此一礼，无自无他，凡圣一如，体用不二。若见佛可尊可敬，见凡可卑可慢，起此之心，即成邪执。故金刚经云：是法平等，无有高下。能礼所礼，其性空寂，是名实相平等礼。谓念阿弥陀佛法性之身，即得实相之理，无形无相，犹如虚空；心及众生，本来平等，如是之念，即是真念。念念相续，三昧现前，决得往生极乐世界矣。谓如来法身，离诸虚妄，会极真如，不生不灭，故名实相法身。无虚妄相，故名实相。谓一切法中，无人、法二执也。人执者，於诸法中计著假名，执以为我。法执者，於五阴身执为实法，计我所有。若能了此二执皆空，即是实相真如之理也。论云：一切法，补特伽罗无我性及法无我性。是也。（五阴者，色阴、受阴、想阴、行阴、识阴也。梵语补特伽罗，华言人，又云数取趣。）实相般若者，谓本觉之理，非寂非照，离虚妄相，名为实相，即一切种智也。（非寂非照者，寂谓寂静，照谓照明。寂照皆言非者，用遮二边，以显中道实相之德也。）
谓本觉之体，非寂非照，离虚妄相，名为实相，即一切种智也。（非寂非照者，寂谓寂静，照谓照明，寂照皆言非者，用遮二边，以显中道实相之德也。一切种智者，谓知一切诸佛之道，知一切众生之因种也。）
实相即般若体也。谓明了一切诸法皆空，离一切虚妄之相，故名实相般若。（梵语般若，华言智慧。）实相即理也。谓思惟心性，无生无灭，不住见闻觉知，於念念间，悉以三观，观於本心所具实相之理，是名实相观。实即实有。谓诸如来因中於无数劫所修相好等业，至于果成，感得无量相好庄严，其身周遍法界，是名实色身。谓菩萨於诸法实相之理，非实非虚，非有非无，悉皆真实证知，故云实证诸法。佛语阿难：若欲捐舍小乘，入佛知见，应当审观因地发心，与果地觉，为同为异者。盖为阿难不知众生本具之因心，即如来所证之果觉，如来所证之果觉，即众生本具之因心；故令其谛审观察，决定知因心果觉本来不异也。若能即此不异之心，而为立行进修之本，则无上菩提，决定成就矣。（梵语菩提，华言道。）佛令阿难审详烦恼根本，发业润生，谁作谁受者。盖为阿难不知烦恼根本，随所作业，妄受生死，无解脱时；是故令其审观详察，决定知烦恼体性及所作之业，所受之报，本来虚幻不实也。若能穷此颠倒之源，则正行成立，而无上涅盘决定可证也。（梵语涅盘，华言灭度。）谓在意地筹量之时，未有所作，故名审虑思。谓见、思等惑，皆由众生不了外尘之境，种种妄想而生，若以智慧观察，惑体本空，则法性理显，惑亦何有？经云：不住名客，是名客义。宣，扬也；传，转也。谓自己所得之法，展转为他人说，故名宣传为说。梵语室利逻多，华言胜受。谓此论王，如日照世，能破诸暗，故称论师。室者，大品般若经作遮，梵语具云遮罗地，华言动。谓知一切法不动相故。经云：唱室者字时，入般若波罗蜜门，名於一切众生界，法雷遍吼。谓若诸众生，爱治国土，剖断邦邑，菩萨即於彼前，应现宰官身而为说法，令其成就也。害，伤害也。谓无慈悯之心，而行惨毒之行，伤害於物也。谓一切凡夫之人，常为觉观怨贼之所侵害，故名害觉。（觉观者，初心在缘曰觉，细心分别曰观。）谓衔恨蓄怨，常欲损害於人，求快己意，恒恐不遂，恼乱其心，是名害随烦恼。家家者，受生处不一也。谓此人於欲界九品思惑中，若断三四品，或於天中三二家受生，或於人中三二家受生，方得证第二斯陀含果也。谓有众生，心作是念：独我出入此家，不容余人；设有余人，我当於中为胜，是名家悭。梵语宾度罗，华言不动，字也；梵语跋罗惰□，华言捷疾，姓也。此尊者与千阿罗汉，多分住在西瞿耶尼洲。（梵语瞿耶尼，华言牛货。）宿世因缘周者，佛为下根之人，於上法、譬二周之中，不能解了，遂说宿世，曾於大通智胜佛时，同下一乘之种，令其得悟。即化城喻品中所谈是也。宿即过去，住即现在。谓过去已往之事，明了记忆，皆随念知，如见现在等无有异，是名宿住智通。谓此外道，计一切众生受苦乐报，皆随宿世本业所作。若有持戒精进，受身心苦，能坏本业；本业既尽，众苦亦灭；众苦灭故，即得涅盘。是故计宿世所作，为一切因也。（梵语涅盘，华言灭度。）谓但知过去宿世受生之事，名宿命通。复知宿世，从一生至百千万生，如是姓，如是名，如是受苦受乐等事，皆悉能知，是名宿命明。宿命通者，谓於自身、他身，多生所行之事，悉能知也。
谓能知自身一世、二世、三世乃至百千万世宿命，及所作之事；亦能知六道众生，各各宿命，及所作之事，是名宿命通。谓此涅盘之理，寂绝无为，大患永灭。故曰寂灭。（大患者，生死也。）谓烦恼尽故，心得寂灭，故名寂灭德处。谓第十法云地，等觉菩萨，妙觉果佛，诸惑断尽，清净无为，湛然寂灭，故名寂灭忍。（等觉者，以去后佛位，犹有一等，胜前诸位，得称为觉也。妙觉者，智照圆明，不可思议也。若论四十二位，则开十住、十行、十回向、十地、等觉、妙觉，各为一位，今但论四十位，则以等觉、妙觉摄於法云地也。）谓别教妙觉果佛之道智慧，能於中道之理，即寂而照，即照而寂，寂照不二，定慧平等，故名寂照慧。（妙觉者，谓佛自觉觉他，觉行圆满，不可思议也。）谓佛常住三昧，为寂无妨利物，为用即定即用，无碍自在。经云：如来境界不可量，寂而能演遍十方，是为寂用无碍。（梵语三昧，华言正定。）寂静乐者，即二禅天之乐也。谓二禅离初禅觉观散动，澄心寂静，乃发胜定之乐也。此第十四重世界，依种种宝衣海住，其状犹如执金刚形。十四佛刹微尘数世界围绕，佛号遍法界胜音。谓人离众愦闹，闲居独处，厌世缠缚，思灭贪欲之苦本，而能断除烦恼，寂静其心，是名寂静觉。谓外道修行，於尸林冢间，以为住处，寂默不语，执此苦行，以为得果之因，是名寂默外道。谓善财初见文殊，寄十信之位，智明生信，发菩提心，依此而起净行，参诸善友，修远离法，见诸法空，顿圆自性，发足南行，顺智光明，是名寄位修行相。（文殊，梵语具云文殊师利，华言妙德。十信者，信心、念心、精进心、慧心、定心、不退心、护法心、回向心、戒心、愿心也。）谓菩萨见诸众生，本性圆明，众德元具。无始以来，为一切客尘烦恼之所隐覆，不能显现。故委曲相告，令其断除，开发本性，是为密事相告。（客尘者，谓无明之惑，暂自外至，名之为客；以能染污真性，名之为尘也。）谓人恃己富有财物，凌慢於他，如雕有势力，执伏众禽，故名富□如雕。梵语富兰那，字也（无翻），迦叶因母之姓而为姓也。其人起邪见，谓一切法断灭，无君臣父子忠孝之道，名为色空外道，以色破欲界有，以空破色界有，谓空为至极故也。梵语富单那，华言臭饿鬼。是主热病鬼也。菩萨欲止一切智城，故广集诸佛无上最胜法宝之行，令诸有情，随愿咸获得大饶富；如海导师，随所止处，富有财宝资生缘具等物，凡所匮乏，悉能周赡也。梵语富楼那，华言满愿。父於满江祷梵天求子，正值江满；又梦七宝器，满中盛宝，入於母怀，以遂父愿，故名满愿。佛弟子中，善解说法，故称说法第一。（七宝者，金、银、琉璃、玻璃、砗磲、码瑙、赤真珠也。）谓富贵之人，既能礼事恭敬，又以财物供养，而得福报，是名富福田。世间之事，盛必有衰，盈必有亏，此理之必然也。盖富贵虽命於天，而理有不可常者。故今之富贵，安知异时而不贫贱。故富之与贵，亦不可久保也。谓有大寒风，吹罪人身，举体冻伤，皮肉堕落，苦毒叫唤，然后命终。皆因众生造极恶业，故堕此等诸地狱也。谓人必寒温得宜，则身体安乐。若为寒冻所逼，则成一切病也。谓从九月十六日至正月十五日为寒时也。佛於阿罗婆伽林中，冬至前后，八夜寒风破竹，尝索三衣御寒。（阿罗婆伽无翻。）学道日浅，经教少通，谓之寡浅。比丘寡浅，固未足称，然学虽未至，其心则专，而行无杂，亦为可贵；此天神之所以赞护也。寤梦者，谓因昼有所见，夜则形於梦也。谓前尘妄境，迷惑真性，而能持心寂静，不为外物所转，是为难也。对即对待，治即攻治。谓行人正修观时，忽或邪倒心起，障於正行，不能前进。随所著心，须以相应之法而对破之。著心既息，则正行可进，实理可显。如世医治病之术，药必对病而用。其患冷病者，必以热药治之；患热病者，必以冷药治之；患不冷不热者，必以温和之药治之。药力若效，其病即愈。病既愈已，身即安康。今论对治之法，亦犹是也。而言助开者，盖由邪倒之心，障蔽正行，而使解脱之门不开。今修此对治助道之法，助於正观之行，开彼解脱之门，故名对治助开。试就六蔽六度言之：若人修上道品调适，解脱不开，而悭贪忽起，激动观心，於身命财守护保著，当用舍施之法而对治之。若破戒心起，乖违净禁，当确持戒律而对治之。若□恚暴怒，常生忿恨，当用忍辱而对治之。若放逸懈怠，恣纵闲荡，当用精进而对治之。若浮掉驰骋，散乱不定，当用禅定而对治之。若沉昏暗塞，愚痴迷惑，当用智慧而对治之。前之六种观法，皆名正行；六度等法，名为助道。涅盘经云：众生烦恼非一种，佛说无量对治门。是也。谓如众生贪欲多者，教观不净；□恚多者，教修慈心；愚痴多者，教观因缘。为对此等诸病，说此法药，遍施众生，故名对治悉檀。对治所损者，谓所作业，方便对治。如□心起时，即以慈悲治之，其业损减，是为不增长业也。谓修行之人，修善去恶，必有对治之法。如心散乱，则以禅定之法治之也；如心贪染，则以不净观法治之。乃能息妄归真，得入正道，是名对治杂染。谓如来宣说隐密之教，皆是对彼众生过失而调治之。如人有病，则应病与药而治疗之，即获安适，是名对治秘密。谓推寻伺察根尘相对所起一念之心，即以三观观之，是名寻伺。（□心在缘曰寻，细心分别曰伺。三观者，空观、假观、中观也。）谓人於禅定观法，常自思念觉察，妄起分别，相续不舍，故名寻思烦恼现行。谓人一念之心，既对於境明了，即推寻求觅而生分别，是名寻求心。
谓此一念之心，於境既能明见，即起希慕，追寻求觅也。导养者，导引资养也。谓眼能见安危之色，耳能闻美恶之声，鼻能嗅香臭之气，舌能尝甜苦之味，如是等诸识，於色声气味，若好若恶，皆能分别导引於身，就好避恶，令身增胜，是为导养身也。谓如有人，广作寿业，广作财业；其财未尽，其寿未尽，以余因缘，忽遭横死，是名寿不尽财不尽死。谓人恃己寿高，凌慢於他，如乌是反哺之鸟，命长不死，故名寿命□如乌。谓诸众生得生净土者，即得寿命无量，与佛菩萨平等无二，故一生之后，即不退转也。寿命相者，比前众生相已进一步，谓心照清净，於前众生相中，所存了悟之心，虽已觉知超过，然犹存能觉之知，如彼命根，潜续於内，名寿命相。经云：觉所了者，不离尘故。是也。（不离尘者，谓此览（编者注：「览」疑是「觉」）了之心，不离妄尘故也。）谓菩萨成就法身慧命，了无生死寿夭，延万劫不为长，促一念不为短。但为度脱有情，以诸方便，而随机示现长短寿命之相，其心无所□碍，是为寿命自在。谓众生於五阴法中，妄计我受一期果报，寿命有长有短，是名寿命见。（一期者，谓人从生至死也。）寿，即寿命。谓不杀物命，无伤害心，是名寿因。由不杀故，长寿住世，是名寿果。谓如有人，由宿业故，报寿既短；於现生中，复不积善作福。但经营生理，多求财物。其寿已尽，积蓄尚多，是名寿尽财不尽死。谓如有人，作短寿业，又不能经营财物，一旦寿尽，其财亦尽，是名寿尽财尽死。谓於五阴等法中，妄计有我，受一期果报，命有长短，故名寿者。（一期者，谓人从生至死也。）谓众生於五阴法中，妄计我受一期寿命，或长或短，是名寿者相。（一期者，谓从生至死也。）谓菩萨修行，於诸众生起大慈悯，无杀害心，以此为因，异生感果，即得寿命长远，无诸损减，修习善法，利己利人，是名寿量圆满。（菩萨，梵语具云菩提萨□，华言觉有情。）谓劫末时，此赡部洲，人寿减至十岁后，复渐增展转增至八万岁，是名寿量增盛。（劫，梵语具云劫波，华言分别时节。梵语赡部，又云阎浮，华言胜金。）谓日宫殿，因风将助，能於空中速疾而行也。谓佛德位尊高，慧心明彻，所出音声，能令闻者尊重，慧解开明，故名尊慧音。谓世间之人，推为贤善者，及能离贪欲□恚愚痴而修行者，如是等类，名为尊胜，故宜施之。此施亦非菩萨之行。菩萨行施，见卑劣者愈当施与，岂分胜与不胜也。谓如来始从兜率天中降生王宫及出家已，而登极果之位，方便利益一切众生，故曰尊贵。（梵语兜率，华言知足。）谓如梵语般若，华言智慧。大智度论云：般若实相，甚深尊重，智慧轻薄，是故但云般若而不言智慧，是为尊重，故不翻也。谓诸比丘，唯依正教进修，远离小乘及诸外道偏邪之说，是故能令正法不灭。（梵语比丘，华言乞士。）谓前无著行中，现尘现界，皆是般若观照之力；然般若於六度中称为第一，可谓至尊至重矣。经云：种种现前，咸是第一波罗蜜多，名尊重行。（梵语般若，华言智慧。六度者，一布施、二持戒、三忍辱、四精进、五禅定、六智慧也。梵语波罗蜜多，华言到彼岸。）小乘者，即人天乘也。谓人天以五戒十善为乘，运出四趣，故名小乘。（五戒者，不杀、不盗、不邪淫、不妄语、不饮酒也。十善者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。四趣者，修罗趣、饿鬼趣、畜生趣、地狱趣也。）谓如来隐其无量功德庄严之身，示现丈六紫金之相，以应声闻、缘觉、人、天等机，是名小乘佛宝。谓依四谛十二因缘而修断见、思惑，证真空理，而成声闻四果、四向，及缘觉之僧，是名小乘僧宝。（见、思惑者，意根对法尘而起分别，曰见惑；眼耳鼻舌身贪爱色声香味触，曰思惑。四果者，一须□洹，华言入流；二斯陀含，华言一来；三阿那含，华言不来；四阿罗汉，华言无生。四向者，一须□洹向、二斯陀含向、三阿那含向、四阿罗汉向。向者，谓未入此果而将向入也。）此外道师，说诸受阴尽，如灯火灭，种坏风止，名为涅盘。（阴即身也。梵语涅盘，华言灭度。）谓四分等律，唯制小乘之人，即声闻、缘觉所持之戒，是名小乘律藏。（四分者，一比丘法、二比丘尼法、三受戒法、四灭诤法也。）谓阿含等经，为声闻说四谛教，为缘觉说十二因缘教，令其依之而修，超凡入圣，是名小乘法宝。（梵语阿含，华言无比法。四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）谓阿含等经，唯谈真空寂灭之理，诠示声闻、缘觉修行证果之法，是名小乘经藏。（梵语阿含，华言无比法。）谓俱舍等论，唯决择诠辩小乘声闻、缘觉修证之法，是名小乘论藏。（梵语俱舍，华言藏，谓有包含摄持之义也。）谓人必得汤水，资润色身，入腹之后，须便利以时，若强忍过当，即能生一切病也。谓小儿欲有所求，不能言语，唯事啼哭，故名小儿啼为力。谓佛被小乘及人天等机，或现三十二相，一丈六尺之身，是名小化身。（三十二相者：足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如狮子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。）小化身丈六者，谓如来为应二乘、凡夫之人，说於四谛等法，令其舍妄归真，而得开悟，故化现丈六之身也。（二乘者，声闻乘、缘觉乘也。四谛者，苦谛、集谛、灭谛、道谛也。）谓但知病、知病因、知差病药，而不知一切病、不知一切病因、不知一切差病药，以譬声闻不能遍知药病，是名小医。谓一日一月绕一须弥山照四天下，山腰是四天王天所居，山顶是三十三天所居，此天之上，有夜摩天、兜率天、乐变化天、他化自在天、梵世天，此名一世界。如此一千世界，一千日月，一千须弥山，一千四天下，一千四天王天，一千三十三天，一千夜摩天，一千兜率天，一千乐变化天，一千他化自在天，一千梵世天，总为第二禅天所覆，是名小千世界。（梵语须弥，华言妙高。四天王者，东方持国天王，南方增长天王，西方广目天王，北方多闻天王。三十三天，即忉利天也。梵语夜摩，华言善时。梵语兜率，华言知足。）谓与前大品所说之法，大要是同，因对大品，以其卷帙少故，是名小品般若。此教以随机故，但说人空，不明法空。纵少说法空，亦不明显。但依六识、三毒建立染净根本，未尽法源，唯论小乘，名为小教。（六识者，眼识、耳识、鼻识、舌识、身识、意识也。三毒者，贪毒、□毒、痴毒也。）谓如来示现降生出家成道，於鹿野苑说四谛生灭之法，专化二乘。而二乘但见丈六金身，故名小教丈六金身也。（四谛者，苦谛、集谛、灭谛、道谛也。二乘者，声闻乘、缘觉乘也。）小树喻通教菩萨也。谓此教菩萨，亦於法华会上，闻说一乘之法，受记作佛。而不及别教菩萨根器之大，化用之广，是名小树。（亦名无性自性空），谓须陀洹、斯陀含、阿那含、阿罗汉四果之相，皆空无有，故名小空。（梵语须陀洹，华言入流。梵语斯陀含，华言一来。梵语阿那含，华言不来。梵语阿罗汉，华言无学。）小草喻人、天也。谓法雨既沾，无不蒙润，而人、天之机根力微弱，未获大益，故名小草。小豆粥者，谓以绿豆、赤豆等，和於米粟，煮为粥也。谓忿、恨、覆、恼、嫉、悭、诳、谄、□、害十种，各别而起行位局故，是名小随烦恼。谓於一字中包摄多义也。如圆觉经，长行文中，佛为普眼菩萨说四大和合，各离之相，文义甚长，至於重颂，则以四句，收摄多义。偈云：身相属四大，心性归六尘，四大体各离，谁为和合者。等是也。（长行者，经之散文；重颂者，经之偈文也。四大者，地大、水大、火大、风大也。六尘者，色尘、声尘、香尘、味尘、触尘、法尘也。）谓修行之人，当离尘寡欲，不可多求财利，而起贪染，常自知足，调伏诸根，以增长善法也。谓人寡欲，乃得心安。是则，卧觉一榻之宽，覆觉一衾之温，食觉一餐之饱，处觉容膝之适，心无过想，是名少欲觉。少病者，谓诸众生若能孝养敬顺父母，则感病苦不侵，身得安乐也。谓菩萨於诸梵行，精进无怠，虽昼夜不息，而善能调适身心，是以常得轻安，少病少恼也。谓微细之惑，而能染污清净真性。譬如牖隙光流，诸尘相现，亦能乱於虚空之性。若智慧发明，了惑本无，则空理现前，尘亦何有？经云：澄寂名空，摇动名尘，是名尘义。尘沙惑者，谓众生见、思数多，如尘若沙，乃他人分上之惑，菩萨之行，专为化他，若令众生能断见、思之惑，於菩萨即是断尘沙惑；而亦名别惑者，别在菩萨所断故也。尚，高也，尊也。谓世间一切事理，随所尊尚，随所应闻，决择是非，辩论得失，故名尚论。梵语尸□，华言寒林，谓有死尸积聚之处，忌於结界建坛，诵咒作法，以其臭秽不净，妨於净行，作法难成也。尸，梵语具云尸罗，华言清凉，又翻为戒。此戒度有三种：一、摄律仪戒，谓持佛戒律，具众威仪；二、摄善法戒，谓身口意所作善法，皆悉摄持；三、饶益有情戒，谓以慈悲喜舍之心，与众生乐，拔众生苦，平等利益，是为尸度三行。梵语尸弃，华言火，又云持髻。谓无分别智最为尊上，处於心顶也。过毗婆尸佛三十劫后，而成正觉。（无分别智者，即根本智，谓为众智之本也。）梵语尸罗，华言止得。谓能止恶、得善也。又名戒，戒以防止为义，以能防止身口意诸不善业故也。
梵语尸罗，华言性善。谓好行善道，不自放逸，此据义而译也。正翻止得，谓止恶得善也。又翻为戒，谓戒能防止身口所作之恶也。梵语尸罗，华言清凉。以能除破戒热恼故也。谓菩萨持戒，则能庄严一切所修善法，而具足一切诸相应戒也。（相应戒者，谓与戒法相应也。）梵语尸罗，华言清凉。谓离热恼，得清凉故。亦云防止，谓调练三业，止过防非，好行善道，不自放逸也。又戒经云：菩萨具持众戒，而无所著，是名尸罗波罗蜜。（三业者，身业、口业、意业也。）梵语尼师坛，华言坐具，或云坐衣。业疏云：长四尺，广三尺。是也。梵语尼民陀罗，华言持边。谓此山纯宝所成，大力龙神咸在其中；以喻远行地菩萨，方便智慧，化诸有情，证缘觉果，如尼民陀罗山王也。梵语尼犍陀，华言离系。此外道出家之总名，梵语若提（无翻），因母之名而为名也。其人谓罪福苦乐，本有定因，要当必受，非行道所能断。如此计者，即邪见也。梵语比丘，华言乞士。谓比丘尼寿虽百岁，若见初受戒比丘才经一夏者，即当礼拜於足下也。梵语尼陀罗，华言因缘。如诸经中有人问，故为说是事。律中有人犯是事，故制是戒。凡一切佛语缘起之事，皆名因缘。如法华经化城喻品说宿世因缘等是也。
梵语尼陀罗，华言因缘。如经中有人问，故为说是事；如律中有人犯是事，故制是戒。如来所说一切根本缘起之事，皆名因缘。如法华经中，化城喻品，说宿世因缘等是也。谓观无余涅盘之相，灭一切苦尽，诸结使一切烦恼不复更生。作是想者，智慧相应，得尽诸漏，是名尽想。（无余涅盘者，谓二乘人烦恼断尽，色身亦灭而无余也。）尽无余光明大宝者，譬如来有平等无边功用大智慧宝，由此光明，触彼菩萨，令舍大功用行，及息一切功用令无有余也。谓阿罗汉断三界见、思惑竟，即知我生已尽，梵行清净，是名尽智。（梵语阿罗汉，华言无生，亦云无学。）
谓我见苦已，断集已，证灭已，修道已，如是念时，得无漏智，故名尽智。尾喻意者，谓龟以尾藏於甲中，以譬众生收摄意根，不令知法，则不被一切法尘之所害也。谓若诸众生，爱谈名言，清净自居，菩萨即於彼前，应现居士身而为说法，令其成就也。（名言者，名教典雅之言也。）居廛者，言吾当隐居大市之中，众人猥闹，各不相识。无常杀鬼，随得一人，何必取吾？七日期满，於众人中，亦自命终。谓释迦如来所说之经，逐其机性，随计破著，方便委曲，令物生解。如涅盘经，虽说圆通一极之理，或对权显实，或会异归同之类，是名屈曲教。（对权显实者，对藏通别三教之权，以显圆教一乘之实也。会异归同者，会三教之异，归圆教之同也。）谓屠儿杀者所住之处，忌於结界建坛，诵咒作法，以其无慈悲心，非吉祥空闲之地，行法难成也。谓杀犬以资利养，是为恶律仪。屠者，杀也。谓人或以自食，而常宰杀；或因取利贩卖，而常宰杀，是为恶律仪。岩蜂譬烦恼，蜜以譬如来藏。谓蜂为人所触，则放毒螫；人为境所逆，则生□害也。盖一切众生如来藏中，具有功德法味，而为无明□恚之所缠绕，不得其用。犹彼淳美之蜜，而为群蜂之所围□，而不能得其味也。论云：上妙美味蜜，为群蜂围□。是也。谓人平昔游历之处，或有所见所闻，若美若恶，系念不舍，而形於梦也。工，即工业；巧，即巧妙。谓世间文词赞咏，乃至营造城邑，农田商贾，种种音乐，卜算天文地理，一切工业巧妙，皆悉明了通达，故曰工巧明。疏云：愿我左手著地之时，令诸众生远离外道，难调伏者，以四摄法而摄取之，令入正道也。（四摄法者，布施摄、爱语摄、利行摄、同事摄也。）疏云：愿我左膝著地之时，令诸众生於外道法不起邪见，悉得安立正觉道中也。谓菩萨善巧方便，悉能了知一切诸法，胜於声闻、缘觉但能了知五阴等法，是名巧便胜。（五阴者，色阴、受阴、想阴、行阴、识阴也。）谓菩萨修行大乘，由善巧方便，化导於他，不舍生死，垂形诸趣，於生死中，去住自在，故名巧大。巧方便说者，谓菩萨善巧方便，随顺机宜，说大说小，一切法门，令他通解也。谓菩萨广运慈悲之心，於三界中巧施方便，不住涅盘，仍复出入生死，化度众生，是为菩萨实德。谓诸佛说法度诸众生，则现法、报、应三身差别之相，故名差别义。谓於诸法能诠之中，推求差别，惟是假立名言，皆悉不实，是为差别假立寻思。谓第二会，普光明殿，至第七会，重会普光明殿。说十信、十住、十行、十回向、十地、等觉，差别因果之法门。自十二卷至四十八卷，共二十九品。前二十六品，辩因；后三品，明果，亦名生解因果，故名差别因果也。（普光明殿者，其殿众宝所成，光明照映也。十信者，信心、念心、精进心、慧心、定心、不退心、护法心、回向心、戒心、愿心也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、无痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。等觉者，去后妙觉位犹有一等，胜前诸位，得称觉也。二十九品者，如来名号品、四圣谛品、光明觉品、菩萨问明品、净行品、贤首品、升须弥山顶品、须弥山顶偈赞品、十住品、梵行品、初发心功德品、明法品、升夜摩天宫品、夜摩宫中偈赞品、十行品、十无尽藏品、升兜率天宫品、兜率天宫偈赞品、十回向品、十地品、十定品、十通品、十忍品、阿僧只品、如来寿量品、诸菩萨住处品、佛不思议法品、如来十身相海品、如来随好光明功德品也。）谓妄计色等有可见可对之色，有不可见可对之色，有不可见无对之色，是名差别妄想。（可见可对色者，即青黄等色，眼可见，亦可对也；不可见可对色者，即声香味触四者，虽不可见，而有对於耳鼻舌身也；不可见无对色者，即意识缘过去所见之境，皆不可见，亦无表对也。）谓於名於物，各有差别之相，一一分别推求，悉归於空，皆不可得。故论云：推名差别及物差别，知俱空，故悉不可得，故云差别求不得。谓遍依诸位各别而修，是名差别行。（诸位者，谓十住、十行、十回向、十地等诸位也。）谓三乘之人，断色界、无色界思惑尽，发真无漏，智断功毕，故名已办地。（无漏，谓不漏落三界生死也。言真无漏者，谓第四阿罗汉果之所证也。若前初果须陀洹等虽证，而生死犹未能尽，未得名真也。智断功毕者，智即破惑之智慧，断即所断之惑业，因此之智，而毕断惑之功也。）谓戒定慧等诸善之法，已曾修习，名已生善。善若已生，当勤修习，令其增长也。谓五种善根已生，为令增长，故一心勤精进，方便修习，令不退失也。谓贪□痴及杀盗淫等诸恶之法，已起於心，已见於事者，是名已生恶。恶若已生，速令除灭也。谓五盖等烦恼覆心，离五种善根，故一心勤精进，方便断除，不令更生也。（五盖者，贪欲盖、□恚盖、睡眠盖、悔盖、疑盖也。五善根者，信根、精进根、念根、定根、慧根也。）谓人常行仁慈，不吝财宝，赈济贫穷，是名布施。
布施者，谓内外资财，以清净心悉能施之，而无吝惜也。（内资财，即身命法也。外资财，即世间财物也。）谓菩萨以财、法二种布施摄众生也。若众生乐财，即以财施摄之；若众生乐法，即以法施摄之。众生既蒙二施利益，因是生亲爱心，依附受道，得住真理，故名布施摄。谓修菩萨行者，心无悭吝，於身命财，悉皆喜舍，但欲利益众生，不求人之恩报，是为布施方便也。谓菩萨好喜布施，不吝财物乃至躯命，悉能施与，心不疲厌，是名布施无尽。师伽那婆国拘楼罗众，得一分舍利，归国起塔供养。谓出家之人，蒙师剃度教诲，授以经业，及得善友讲明妙道，开发慧性，是为师友恩。师即受道之师。谓能以佛所说之法，教诫於我，复能引发一切梵行，令得满足，是名师圆满。谓菩萨住是三昧，於一切三昧中，出入迟速，皆得自在；於诸外道，强者破之，信者度之；譬犹师子戏时，而能制伏诸群兽也，是名师子戏三昧。菩萨於圣法财，广能积集，希求进取，心不自足；如海导师，於一切财宝，常生希取之心，而未尝自满足也。谓此鬼时常希望他人所弃吐残等物，用充其食。由彼宿生悭吝，是以於有饮食之处，或见秽物，或复见空；或乐净物，而又见秽。此类之鬼，随其宿业厚薄不同，所求之食，或得丰饶也。谓如世珍宝，贫穷之人所不能得。三宝亦尔，薄福众生，百千万世，不能值遇，故名希有。谓此鬼恒时向祠祀中飨受他祭，能历异方，如鸟凌空，往还无碍。盖由先世积集赀财，心常悭吝，不能布施。故生此鬼中，又由先世预起希望，谓我若命终，诸子孙等必常祀我资具饮食，故为此鬼，住本舍边便秽等处，希望了孙追念，以时祭祀也。帝心，号也。姓杜，讳法顺。世间聋哑者遇之，必能闻能语。唐太宗诏谓之曰：朕苦劳热，师之神力，何以蠲除？师曰：圣德御宇，微恙何忧，但颁大赦，圣躬自安。上从之，疾遂瘳。因锡号曰帝心。作法界观门，专弘华严，是为三祖。帝即天帝。释，梵语具云释提桓因，华言能天主。言帝释者，华梵兼称也。此天居须弥山顶，即忉利天主也。谓此天，往昔因中，迦叶佛灭时，有一女人，发心修塔，复有三十二人助修，由是功德，女为忉利天主，其助修者，皆作辅臣；合称为三十三天也。（梵语须弥，华言妙高。梵语忉利，华言三十三。梵语迦叶，华言饮光。）帝释，即忉利天主。梵语释提桓因，华言能天主。言帝释者，华梵双举也。谓若诸众生，欲为天主，统领诸天；菩萨即於彼前，应现帝释身而为说法，令其成就也。（梵语忉利，华言三十三。）谓法上度量，以数显义也。如说五蕴，因数有五，带起本数，即名五蕴。乃至二谛等法，无不皆然。体带数量，故名带数释。（五蕴者，色蕴、受蕴、想蕴、行蕴、识蕴也。二谛者，真谛、俗谛也。）带即兼带，质即体质。谓以心缘心也。如第七识缘第八识见分境时，其相分无别种生，一半与本质同种生，一半与能缘见分同种生，是名带质境。识处，亦无色界天也。谓菩萨修戒定慧，证常三昧。以此天以识相续不断为常，此乃定报，即非无为等常，故以此三昧，令其舍离定报之常，亦得证此也。常为他人求其长短者，谓因前世不能容物，稍不如意，即兴嗔恨，故感今生被人伺求长短，动辄得咎也。常为众人之所恼害者，谓因前世□恼众人，令不安隐，故感今生常被多人之所恼害也。常即不迁不变之义。谓如来所说之经，三世而不改易故也。（三世者，过去、现在、未来也。）谓修菩萨行者，当勤精进，以求出离，则菩提之果可成。若耽著五欲，造诸恶业，於诸生死心无厌离，而菩提之心未有不退失者矣。（五欲者，色欲、声欲、香欲、味欲、触欲也。）谓众生修习禅定，当远离愦闹，寂默一心，如理思惟，绝诸妄想，此为有依行也。谓三千大千世界，依此风轮而得常住，以譬如来大智风轮，建立正法，常住世间，令诸众生皆生爱乐也。
谓此涅盘之理，彻三际以常存，[一/旦]十方而常在。故曰常住。（三际者，即过去、未来、现在三世也。十方者，四方、四维、上、下也。）常住不坏名常者，谓诸菩萨，烦恼之惑已灭，则真常之理方显，真常之理，不生不灭，不坏不变，是名为常也。谓佛设教，最后有无双照，说一切众生，皆有佛性；一切阐提，皆得作佛，是名常住教。（梵语阐提，华言信不具。）
谓如来说涅盘经，明一切众生皆有佛性，一阐提辈皆得作佛，广谈佛性，剩演圆常，是名常住教。（阐提，梵语具云一阐提，华言信不具。）
谓如来说涅盘经，明一切众生皆有佛性，一阐提辈皆得作佛，广谈佛性，剩演圆常，是名常住教。（梵语一阐提，华言信不具。）常即不迁不变之谓也。盖菩萨了知法身之体，本来常住，无灭无生，以破声闻之人，不应於诸法中执为无常，是名常修。不杂，名精。无间，名进。谓阿难闻如来所说十二部经，一心受持，如法修习，无有懈怠，故名常勤精进。谓外道计过去世之我，即是今世之我，相续不断，执之为常，即堕常见。是名常句。常坐三昧者，亦名一行三昧。文殊般若经以九十日为期，独居静室，跏趺正坐，蠲除恶觉，舍诸乱想，不杂思惟，系缘法界，一念法界。（系缘是止，一念是观，法法融摄，故曰法界。）信一切法皆是佛法。若坐疲极，或疾病所困，或睡盖所覆，或宿障发动，不能遣却，当专称一佛名号，以求加护。除经行饮食便利之外，时刻相续，无须臾废；此之三昧，於一期中，若能精勤不懈，念念无间，则能破除障业，显发实相之理矣。常寂光土者，即理性土也。常即法身，寂即解脱，光即般若。此以不迁不变名常，离有离无名寂，照俗照真名光。即妙觉究竟果佛所居之土也。净名疏云：修於圆教愿行之因，因极果满，道成妙觉，居常寂光。是也。谓年幼之时，发黑齿白，形貌光泽，众人瞻戴，莫不爱敬；一旦老耄，头白齿落，短气呻吟，欲使常少，不至老者，终不可得。常者不迁不变之谓也。性体虚融，湛然常住，历三世而不迁，混万法而不变，故名常德。（三世者，过去、现在、未来也。）谓菩萨度无量无数无边众生，了知众生本来空寂，实无众生得灭度者；虽无众生可度，而度生之心常无懈倦，是名常心。世间之相，一一无常，假令万劫之久，铁石之坚，须弥之高，大海之广，终为无常之所坏灭。是故常不可久保也。（梵语须弥，华言妙高。）谓修行之人，应当事彼能证三昧法者，即作佛想。念念於此三昧，精勤修习，无有退失也。谓人不能修习涅盘之法，则不得出离生死大河，故名常没。（梵语涅盘，华言灭度。）谓如来三昧，於诸法相，无有不现之时。非如明镜，像对则现，不对则不能现，是名常现。菩萨所修胜妙功德，常自庄严，不假外饰；如月天子，本相清净，常自庄严，不待澡沐而光洁也。常行三昧者，亦名般舟三昧。梵语般舟，华言佛立。佛立有三义：一、佛威力，二、三昧力，三、行者本功德力。能於定中，见十方佛在其前立，故名佛立。以九十日为期，终竟三月，身常旋行，不得休息，口常唱阿弥陀佛，心常想阿弥陀佛，或先想后唱，或先唱后想，想唱相继，无令休息。此之三昧，极能断除宿障，於诸功德最为第一。（梵语阿弥陀，华言无量寿。）乞食者，谓出家之人，常以乞食自活其命也。
谓修行之人，当行乞食，折我慢心，益彼福德。设有请者，则依时赴之，不可更赴别请也。
谓比丘离诸贪求，不受他请，常行乞食，以资色身，助成道业。若得食时，或好或恶，不起分别增减之念；若不得食，亦无嫌恨，得与不得，心常平等，是为头□行也。论云：见五众常。即外道自谓色受想行识今世虽灭，未来复生，相续不断，是名常见。（五众者，即色受想行识五阴也。）
谓不知己身及诸外物皆悉无常，终归坏灭，而反妄计为常，是为常见。
谓众生於五阴之身，妄计今世虽灭，后世复生，相续不断，是名常见。常者，即法身常住之义；无常者，即变异也。谓声闻、缘觉为无明之惑所覆，於如来常住法身中，妄计有变异相，是为无常颠倒。
常即法身常住之义，无常即变异之义。谓声闻、缘觉，为无明所覆，於如来常住法身，妄计有生灭变异之相，是名无常颠倒。（无明者，无所明了也。）谓外道计我及世间之法，皆是常住；又见诸识流转相续，从此世间至彼世间，无断绝故，发起常见，是名常论。如来常住解脱之身。众德悉备，万行俱圆；先百千万亿劫而不见其生，后百千万亿劫而不见其灭；是名常身也。常闻恶音者，谓因前世口无禁忌，发言□恶，令不忍闻，故感今生常闻秽恶之音也。谓众生得生净土者，闻诸水鸟树林风声乐响，皆说苦空无我之法，是以常起念佛、念法、念僧之心，而不退转也。谓佛从初发心精进不退，不惜身命，剥皮为纸，析骨为笔，刺血为墨，书写经典，积如须弥，乃至成道说法度生，所有法行，悉愿随顺修学。故云常随佛学。（梵语须弥，华言妙高。）谓三乘之人，初居外凡位时，未得真空理水所润，故名干慧地。（三乘者，声闻乘、缘觉乘、菩萨乘也。外凡者，谓心居理外也。）若心著烦恼，性则昏昧而不明，犹身染淤泥，体则污秽而不洁，故名烦恼淤泥。菩萨修行，能以智慧观察，断除烦恼之垢，复本明净之性；譬如大火，能干一切湿物及淤泥也。梵语干闼婆，华言香阴。谓不□酒肉，唯香资阴，是帝释天乐神也。（阴，即身也。帝释，梵语释提桓因，华言能天主。言帝释者，华梵双举也。）
梵语干闼婆，华言香阴。阴，即身也。不□酒肉，惟香资阴，故名香阴。是帝释天主乐神，在须弥山南，金刚窟住。天主欲作乐时，即上天也。（梵语须弥，华言妙高。）梵语干闼婆，华言香阴，即帝释乐神也。谓若干闼婆，乐脱其伦，菩萨即於彼前，应现干闼婆身而为说法，令其成就也。谓道路□□之处，则平坦之；窄隘之处，则开辟之，以免往来颠坠之患，是为福田。平等者，谓真如性体，於一切法，等无有异也。谓菩萨成就诸佛法忍，光明平等，照耀一切世间，见者欢喜，咸蒙利益，即得生如来家，是名平等光明受生藏。（诸佛法忍者，谓於诸佛之法，忍可而印证也。）谓第七重会普光明殿，说平等因果。自第四十九卷至第五十二卷，共二品。前普贤行品，辩因该果海；后如来出现品，明果彻因源，因果不二，故名平等因果也。谓菩萨以如上种种怜愍众生功德相状，普於一切平等饶益，无有分限，是名平等怜愍。谓如来观一切法，与诸众生皆悉平等，以大慈悲心，随其根机，示现开导，令其证入，是名平等性智。意即心意，趣即趣向。谓菩萨於往昔因中，修平等行，而成正觉；今於现世，化诸众生，与昔无异，是名平等意趣。（菩萨，梵语具云菩提萨□，华言觉有情。）谓修行之人，能持戒律，不兴恶想，梵行端严，语言和雅，以平等慈悲爱护之心，普覆一切有情，令得安隐；以平等心，而能致福，是为平等福业也。谓贪□痴烦恼之惑，平等共起，随伏不舍，故名平等随眠。谓卢舍那所说之经，随其法性平等而说，如华严经，虽有随诸众生各别调伏，皆是称性善巧一时顿演，是名平道教。（梵语卢舍那，华言净满，即报身佛也。）年耆者，谓齿高望重，为物仪表，人所尊仰也。谓诸幻化之事，无而忽有。体本不实，皆因幻师咒术之力，假作种种形相。以譬世间山河大地，皆是虚妄幻化，以因众生惑业力故，而妄有种种境界也。论云：譬如幻事，所依住处，亦复如是，以器世间，无实体故。（器世间者，谓世界如器，即山河大地等物是也。）一谓幻有必覆真空，幻有若现，真空则隐；二谓幻有不碍真空，真空若显，幻有自灭，是名幻有二义。幽隐妄想者，即行阴也。谓众生一期色身，生化之理，自幼至衰，无暂停息，运运密移，体迁无觉。经云：则汝诸行，念念不停，名为幽隐第四妄想。（一期者，从生至死也。）广即从用得名，包博为义。谓称性而周，用无有尽，包容法界，普遍十方也。一心者，心不杂乱也。谓菩萨修行禅定之时，一心寂静，离诸散乱。於孝事父母，尊敬师友，断爱远俗，空闲寂寞，皆当专一其心；乃至多欲、多诤、多作、多恼，或誉或毁，或利或失，於是等处，并当专一其心，不挠不动。自既能尔，复能展转化他，於一切时处，皆一其心。故曰广一心。谓诸佛如来，为最上福田，当起正信，悉以上妙财法等，所谓最胜华□、涂香、赀财、众具，及以勤修善根菩提妙法，皆悉无量，以用供养。故云广修供养。（梵语菩提，华言道。）广博戒者，谓菩萨运心广大普博，虽持一戒，而能广摄一切所学诸戒也。谓如来三昧普遍包容，无法不备，众生世界，不离一心，是名广大。广大者，谓真如性体，广而无边，大而无外也。谓菩萨发心度生，欲令三界四生之类，普皆济度，无一众生而不度者，所度众生无量无边，是名广大心。（三界者，欲界、色界、无色界也。四生者，卵生、胎生、湿生、化生也。）谓菩萨於诸有情，起怜愍心，至广至大，虽遭一切不饶益事，宁自身受苦，终不弃舍，令其安乐，是名广大怜愍。谓菩萨修行，发广大心，历无数劫，而得菩提。於此时劫，常舍身命，及以恒河沙数世界满中七宝供施如来，从初至终，其心犹不满足，是名菩萨广大意。（菩萨，梵语具云菩提萨□，华言觉有情。梵语菩提，华言道。七宝者，金、银、琉璃、玻璃、砗磲、码瑙、赤真珠也。）谓菩萨以满恒河沙等世界七宝，奉施如来；复能持戒、忍辱、精进、禅定、智慧，乃至现世得证佛果，犹无厌足，是名广大意乐。（七宝者，金、银、琉璃、玻璃、砗磲、码瑙、赤真珠也。）谓菩萨功德智慧，不可思议，庄严愿行，无量无边，譬如大地周遍十方，无有界限也。此喻远行地菩萨修行，入佛智海，获无量功德，以广大觉慧，观察诸法，无有穷尽也。谓如来神通具足，於诸众中最为第一，若目连，若声闻，若菩萨，所有神力，皆无与如来等者，故名广大神足不思议。（目连，梵语具云目犍连，华言采菽氏。佛弟子中之最神通者也。）谓人根性迟钝，而欲广其学问，穷究义理，以博见闻，是为难也。忍者，耐也。谓菩萨修行之时，若人骂詈，知其从声，而出於此，观了言语性空，意亦如是，视诸惭辱，空无所有，如此则□恚不生，忍行可进。身既能尔，复能展转化他，令行忍耐，故曰广忍。（菩萨，梵语具云菩提萨□，华言觉有情。）戒，律也。戒品虽多，不出身口意之三业，谓或见众宝珍琦，凡诸可意之物，身虽贫乏，不妄贪取；或见细妙之色，内观朽烂，生厌离心，乃至不杀、不盗、不淫等，皆身戒也。或以恶言加己，乃以善言和语至诚而答，乃至不妄言、不绮语、不两舌，皆口戒也。复能思惟生死，常怀解脱，又能修习道品之要，深入无为之理，乃至不贪、不□、不痴等，皆意戒也。修行之人，於此三业之戒，自既坚持不犯，复能展转化他，广弘戒法，故曰广戒。旷大曰广，舍财曰施。谓行施者，既怀广大之心，应当知身非常，四大不净，会归败坏；知身既不我有，财物亦是虚幻，乃至世间万物皆悉无常，由是观身非身，观物非物，纵心恣施，了无□碍；复能广弘法施，开化愚蒙，故曰广施。（四大者，地大、水大、火大、风大也。）广即包博，用即业用也。谓此心业用，广博无际，而能出生万法，应用无尽。故云广是心用。智慧者，照了万法，通达无碍也。谓菩萨修行之时，若堕见闻，则有一切尘境所蔽，当以智慧一一照了，观其所起，察其所灭；处爱欲中，心在道品之藏；寄浊恶界，心游清净之乡；入险隘路，心思方便之道。故能绝三界之妄想，证涅盘之真空。自既能尔，复能展转化他，令修智慧。故曰广智慧。（三界者，欲界、色界、无色界也。梵语涅盘，华言灭度。）谓大而无外，名广；小而无内，名狭。然大非定大，置毛端而不窄；小非定小，含太虚而有余。所谓事得理融，自在无碍。经云：能以小世界作大世界，大世界作小世界。等是也。谓菩萨修行道品，当勤精进，节其饮食，除於睡卧，晨夜惺惺，莫令怠惰，乃至为人，广说法要，不以为烦；开教愚顽，不辞劳倦。自既能尔，复能展转化他，令其精进。故曰广精进。谓菩萨或被众生诃骂，或被楚挞，或截手足，或割耳鼻，或挑其目，或级其头，如是一切皆能忍受，无有□恨，故云广行忍辱。菩萨谓十方世界，无量无边，不可穷尽；我当以诸佛国土最上庄严之具而庄严之，故云庄严世界。谓如世珍宝，严饰身首，令人姝好。三宝亦尔，能以正法严饰行人，令得身心清净，故名庄严。谓如来所演声教，如实之谈，端庄而严肃也。谓修禅定，既得离诸散乱，则本性寂静之慧，自然照朗，内外洞彻，於诸佛法，无不通达；此之智慧，非定不发，是为庄严大智也。毕竟犹决定之义。谓一切众生皆有一乘正性，应须修於六度庄严，设若不修，不得正性；是则六度决定能为庄严之具。故疏云：以六度为庄严也。（六度者，一布施、二持戒、三忍辱、四精进、五禅定、六智慧也。）谓如来无畏说法，教诸菩萨，发广大心，圆满十力；亦令四部，离诸邪见，不生怖畏。犹师子震吼，而自庄严其眷属也。（十力者，一是处非处智力、二过现未来业报智力、三诸禅解脱三昧智力、四诸根胜劣智力、五种种解智力、六种种界智力、七一切至处道智力、八天眼无碍智力、九宿命无碍智力、十永断习气智力也。四部者，比丘、比丘尼、优婆塞、优婆夷也。）庄即端庄，严即严饰。谓菩萨发心时，精勤修习一切梵行，庄严道果；复为化诸众生，於三界中示现受生，乃至为慈悲故，入地狱中代其受苦，心不休息，是名庄严精进。（三界者，欲界、色界、无色界也。）庄严，端庄严饰也。谓眼耳鼻舌庄严於身，然后完美，於此诸根，若阙一者，便成残陋。若不缺者，全美增胜，是为庄严身也。序即序述，亦次序也。有通序、别序。通序者，谓如是我闻。一时，佛在某处，与某大众俱。此是通序。以一切经初同有此序，故名通也。别序者，盖佛说经，必有由致。如楞严经由阿难遭摩登伽幻术之缘，佛因提奖阿难及摩登伽归来佛所，故说是经，是名别序。而言别者，以诸经所说，各有缘起不同，故名别也。虽分通别，总名序分。谓阿罗汉智断功德既已具足，应受人天供养，故名应供。（智，谓得漏尽智；断，谓断三界见、思惑尽也。）
谓万行圆成，福慧具足，应受天上人间供养，饶益有情，故号应供。应谓应现，化即变化。谓此声闻，本是诸佛、菩萨，内秘真实之行，外现声闻之身，而能引接前之二种声闻，归於大乘，及广化众生，令入佛道，是名应化声闻。
谓诸佛、菩萨为前二种声闻故，内秘佛、菩萨之行，外见声闻之形，引诱小乘，令入大乘，是名应化声闻。谓依真如空理而修因行，应得菩提之果，故名应得因。（梵语菩提，华言道。）谓能与出家之法相应，即十四岁至十九岁者，皆名应法沙弥也。谓菩萨既破无明之惑，已得法身之本，即能起用化他，应入生死，导引众生，令向佛道。如净饭王、摩耶夫人，是千佛之父母；罗[目*侯]罗是千佛之子；诸声闻内秘菩萨行，是皆应生於此，故名应生眷属。（摩耶，梵语具云摩诃摩耶，华言大术。梵语罗[目*侯]罗，华言覆障。）应身者，应周万物，化洽众生，随其心量，现种种身。譬如一月，现於众水，而无去来之相。金光明经云：应物现形，如水中月。是也。
谓始从初住，终至妙觉极果，功德法聚方圆，故能随机应现，说种种法，度诸众生，故名应身。应身者，应同万物为身也。言寿量者，应同连持为寿，应同长短为量也。智与体冥，能起大用。经云：随所应度，处处自说名字不同，年纪大小等。是也。谓地前菩萨所见佛身，即是随机应现，非五趣摄，是名应身非化。（地前菩萨者，即十住、十行、十回向诸菩萨也。五趣者，天趣、人趣、鬼趣、畜生趣、地狱趣也。）智与体冥，能起大用，随机普现，说法利生，故名应身。梵语释迦牟尼，华言能仁寂默。寂默故不住生死，能仁故不住涅盘。如来者，成实论云：乘如实道，来成正觉。是也。（智与体冥者，谓自报之智与法身之体冥合也。梵语涅盘，华言灭度。）谓菩萨以一切文字名义，庄严种种法语，应时应机，无有差异，随其所问，应答无穷，故名应辩。谓菩萨住是三昧，於六尘中诸烦恼缘，悉皆尽灭；能度六尘大海，亦能超过一切三昧，缘生智慧，是名度缘三昧，（六尘者，色尘、声尘、香尘、味尘、触尘、法尘也。）谓菩萨住是三昧，则能入三解脱门，超出三界，度三乘众生，是名度诸法三昧，（三解脱门者，空解脱门、无相解脱门、无作解脱门也。）梵语庵摩罗，华言清净。识，翻译名义云：第八阿赖耶，若至我见永不起位，即舍赖耶之名，别受清净之称，即第九识也。（我见永不起者，谓诸惑净尽也。）
梵语庵摩罗，华言清净，又云白净无垢。此识即诸佛清净本源心体，湛若太虚，纤尘不立，非生死之所拘，非涅盘之能寂，以其无灭无生，不迁不变，是为常住果。
梵语庵摩罗，华言清净识，亦云白净无垢识。此识乃一切众生清净本源心地，诸佛如来所证法身果德。在圣不增，在凡不减，非生死之能羁，非涅盘之能寂。染净俱泯，纤尘不立，明同皎月，湛若太虚，是名清净识。（梵语涅盘，华言灭度。）庵罗，梵语具云庵摩罗，华言柰，果名也。内实者，即果内之种子。果譬烦恼妄惑，内实譬如来藏中菩提种子，谓诸众生烦恼妄惑之中，而有如来藏菩提种子，安住不动。犹庵罗果内而有种子，含藏不朽也。论云：如种种果树，子芽不朽坏。是也。（梵语菩提，华言道。）梵语庵罗，华言柰，果名也。此树开华，华生一女，国人叹异，以园封之。园既属女，女人守护。故言庵罗树园。此女以宿善冥熏，见佛□喜，以园奉佛，佛即受之。於中建立精舍，而说法也。谓声闻、缘觉，但禀小乘之教，生於法身，不从如来大法生故，是名庶子。谓令众生习诵大乘经教，初中后夜，精勤无怠，心不散乱，则能摧破一切惑业，是为建立习诵业轮。谓令众生修行正观，观察无明烦恼起灭之相，及观察世间如幻如化；以安那般那数息之法，修习静虑，则能摧破一切惑业，心住正定，是为建立修定业轮。（梵语安那般那，华言出息入息，即数息观也。）谓令众生修行布施、持戒、造像、建塔、供佛法僧，又营种种福报之事，则能摧破一切惑业，是为建立营福业轮。谓於通津断港之处，修造桥梁，用济往来之人，以免病涉之苦，是为福田。谓法师说法，开发深隐之义，令其显了。复开发□浅之义，令解深妙。使大小之机获益，故名开发言。谓如来开示一切众生本有性德也。盖以如上真法，胜行因果，皆众生性中本有。但相变体殊，情生智隔，不能觉了。故谈斯经，令其开悟也。（相变体殊者，谓生佛之相既变，理性之体亦殊也。）开手者，开手以物与人也。谓菩萨悲愿深重，能行布施，济贫拔苦，而以财慧普摄一切，是为开手相。梵语优钵罗，华言青莲。谓月盛满之时，其光照故，华乃开敷。犹如来说法开示明了，一切众生所有心华，悉皆敷荣也。菩萨修行功成，智慧福德庄严具足；譬如莲华开敷，而其华果具足也。谓於如来所说正法，时常开示演说，令人信解也。谓修菩萨行者，以多闻故，则能深入如来之藏，了知无上法味，而复以此普润众生，令其善根增长，是为开甘露门也。异体相入者，谓诸法异体，递相涉入也。盖诸法力用，递相依持，方成缘起。如一持多，则多入一内；如多持一，则一入多内也。异体相即者，谓诸法异体，更互相望，全体形夺也。然具有体无体，方成缘起。若一缘有体，能起诸缘，即是一缘；若一缘无体，所起之缘，即是诸缘。一缘有体无体既尔，诸缘有体无体亦然。经云：一即是多，多即一。是也。（全体形夺者，谓有无之体，更互形比与夺也。一缘者，即一法之因缘也。）谓行善恶因，得善恶报，异世而熟，故名异熟因。异世成熟，名为异熟。谓今世所作善恶之因，即感未来世善恶之果，是名异熟因异熟果。异熟果者，谓果报异时成熟，即第八识也。以此识能含藏一切诸法种子，而成熟诸根识之果也。如眼等诸根，由昔作善恶之因，今报得苦乐之果。若今作善恶之因，亦感当来苦乐之果，是名异熟果。（诸根者，即眼耳鼻舌身意六根也。）
谓诸众生现世作不善业，则招来世恶趣之果。若作有漏善业，则招来世善趣之果。以其异世成熟，是名异熟果。（不善法者，杀、盗、淫、妄也。恶趣者，修罗、饿鬼、畜生、地狱也。有漏善法者，漏即三界之惑，虽修人天之善，未能断惑故也。善趣者，人、天二道也。）谓真如平等之理，随染净缘显现一切差别之相，故名异相。
谓少则颜红体润，老则发白面皱，是为异相（皱，侧救切）。
谓一念之心，初后不同，是为异相。
多异相望为异，谓种种差别之义。虽同一体而各适其宜，不相混滥也。如眼耳等诸根，各得其用，而不杂乱，故云异相。谓梵志妄计，烦恼涅盘，其相即异。谓烦恼中无涅盘，涅盘中无烦恼。譬如牛中无马，马中无牛。盖外道不知转烦恼即是涅盘，转涅盘即是烦恼。故佛答言：虽牛中无马，不可说言牛亦是无；虽马中无牛，不可说言马亦是无，如此则不可言烦恼中无涅盘，涅盘中无烦恼也。谓菩萨既教众生供养父母、沙门、婆罗门及受持禁戒者，或有不顺其教，菩萨则现乖异□责之相，令彼有所畏惧，舍恶从善，是名异相巧方便。谓佛约树形等异类世界，其中众生，报类亦别。於彼现身说法，化导群生，施设不同，故名异说经。（树形者，谓世界之形如树也。）谓修菩萨行者，受持净戒，则无杀盗淫妄等业，而能出离生死，永脱轮回之苦也。弊衣即破垢之衣，譬烦恼；金像即佛身之像，譬如来藏。谓如来藏清净法身，为无明弊垢之所缠覆，堕在生死道中，犹弊垢之衣，缠□真金之像，弃於道路也。论云：弊衣缠金像，在於道路中。是也。梵语式叉摩那，华言学法女。行事钞云：式叉尼具学三法，一根本，谓不作四重，（即杀、盗、淫、妄也。）二学六法，（一不染心相触，二不盗四钱，三不断畜生命，四不小妄语，五不非时饮食，六不饮酒。）三学行法，（即大尼所行，一切行法。）为学此三法，故名式叉摩那。
梵语式叉摩那，华言学法女。行事钞云：式叉尼具学三法，一学根本，二学六法，三学行法，是名学法女。（根本者，谓不杀、不盗、不淫、不妄语也。六法者，不染心相独、不盗人四钱、不断畜生命、不小妄语、不非时食、不饮酒也。行法者，谓大尼之戒行也。）和尚，梵语邬波遮迦，于阗国翻为和尚，华言力生，即亲教师也。谓出家者因师之力生长法身，出功德财，养智慧命，功莫大焉。即当恭敬供养，以报其恩，岂宜悖戾，妄加杀害。若以恶心□心，而杀之者，得波罗夷罪。谓母之恩德，不异於父，即当恭敬供养，以期报答，岂宜悖戾，妄加杀害。所以经云：犯者得波罗夷罪。（梵语波罗夷，华言极恶。）弑者，下杀上也。谓父者子之所天，即当竭力孝养，以报恩德，岂宜悖戾，妄加杀害。地藏经云：若有众生，不孝父母，或至杀害者，当堕无间地狱，千万亿劫，求出无期。是也。（无间地狱者，即阿鼻地狱也。）梵语阿□黎，华言轨范。言堪为后学之轨范，即得戒教授等师也。必当亲事恭敬供养，以报其恩，岂宜悖戾，妄加杀害。若以恶心□心而杀之者，得波罗夷罪。梵语阿罗汉，华言无学，谓无法可学也。又名应供，谓应受人天供养也。即当恭敬供养，以种其福，岂宜悖戾，妄加杀害，若以恶心□心而杀之者，堕无间狱，求出无期。谓若宿世善业引发，生於人中，则得珍宝丰足，多受快乐；若由宿世恶业引发，生於人中，则感贫穷困乏，受诸苦恼，是名引业。谓权教菩萨，不受圆融之法，於十地中，寄位显胜，借其三乘行布之名，引导熏习，方能信入圆融，是名引为。（寄位显胜者，谓以三乘之名，安寄十地之位。令权教菩萨修之，渐显圆融之法胜也。三乘者，声闻乘、缘觉乘、菩萨乘也。）谓法师说法，义或未能通畅，当引余经之言，证己所说，令人信受，故名引余证言。谓一切众生，佛性虽具，必假修习智慧禅定之力，方能引发本有之性，是名引出佛性。谓欲界系缚善法，能引欲界系缚诸胜善法也。又能引色界、无色界系缚及不系缚善法，乃至无色界系缚善法，能引无色界诸胜善法及不系缚善法等，是名引发因。谓诸识各引自体果用，非是色心交互而成也。如眼根照时，眼识即缘所对实境，而不混於声香之别体。耳鼻舌身意等诸识，亦复如是，是为引自果义。引蔓旁布者，以喻比丘传法度人延绵不绝也。谓菩萨於诸佛法，能广为一切众生宣说，使其闻之，而不断绝，信受奉行，等除众苦，是名弘法力。弘者，广也。誓者，制也。广求胜法，制御其心也。谓菩萨依四谛境，发弘誓愿。若见苦谛逼迫楚毒之相，缘此起誓，故言未度者令度。若见集谛迷惑系缚，甚可哀伤，约此起誓，故言未解者令解。若见清净之道，能出生死，至安乐地，欲示众生，行此道故，乃言未安者令安。若见灭烦恼处，名为涅盘，约此起誓，故言未得涅盘者令得涅盘，故名弘誓普。（梵语涅盘，华言灭度。）弟者，即父之弟，於己为叔也。
弟者，即母之弟，於己亦为舅也。弟子即声闻、缘觉、菩萨等诸大弟子也。谓佛在世时，承佛加被，各运神通，随机演教，化度众生，是名弟子说。梵语弥沙塞，华言不著有无观，即五分律也。大集经云：我涅盘后，我诸弟子，受持如来十二部经，不作地水火风相，虚空识相，是为弥沙塞部。（五分者，一比丘戒、二比丘尼戒、三受戒法、四灭诤法、五僧法。）人之处世，生必有死，此理之常。是故年虽强健，终归坏灭，岂山石空海之所可避耶？是故强健亦不可久保也。（山石空海者，经云：非空非海中，非入山石间，无有地方所，脱之不受死是也。）谓菩萨於一切障难之中，而能坚忍不为非行，是名强力。梵语佛陀，华言觉。自觉、觉他，故名佛也。归者，反还之义。谓反邪师，还事正师也。依者，凭也。凭佛大觉，得出三途及三界生死。故经云：归依於佛，终不更归依其余外道、天神也。（三途者，刀途、血途、火途也。三界者，欲界、色界、无色界也。）梵语僧伽，华言和合众，谓出家三乘之人，其心与佛所说事理之法和合，故名僧也。归者，反外道邪行之侣，归心出家三乘正行之伴也；依者，凭信出家正行之伴，得出三涂及三界生死。故经云：归依於僧者，永不复更归依其余外道也。法即轨则之义。谓佛所说，若教若理，可为众生修行轨则，故言法也。归者，反邪法，还修正法也。依者，凭佛所说教法，得出三涂及三界生死。故经云：归依於法者，永离於杀害也。当与凡夫立菩萨行者，谓如来出世，既成道已，当度一切有情，故说六度万行之法，与诸凡夫成立菩萨大乘之行，转度一切，同成正觉也。（六度者，一布施、二持戒、三忍辱、四精进、五禅定、六智慧。）谓诸众生，直了心源本寂，法亦无生，以一念起处，了不可得；是名当体是无。当授菩萨[廿/别]者。[廿/别]即记[廿/别]，佛授菩萨记，分别当来成佛劫国名号也。谓如来既成道已，观诸大乘机器；若行菩萨道已成熟者，而为说法，即授其记，令彼当来皆得作佛也。谓现在六根，对於六尘所作之法为因，此因能招未来当有之果，故名当有因。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）当机众者，当座之机众也。谓宿植德本，缘合时熟，不起于座，闻即得道也。（植者，种也。德本者，众善之根本也。）梵语比丘，华言乞士。谓末法之时，白衣诈称师范，无识比丘，反从彼而受学也。谓末法之时，比丘不持戒律，畜养妻子，与俗无异也。当转法轮者，谓如来出世，既成道已，当转法轮，度脱有情，饶益一切。如转四谛法轮，先度五比丘等是也。（四谛者，苦谛、集谛、灭谛、道谛也。五比丘者，一阿□、二跋提、三拘利、四陈如、五迦叶也。）谓受胎八七日已后，在胎藏中，形相具足，故名形位。形处，即形状也。谓外道计四大造色，能造所造，色体毕竟不坏，但观形状长短变坏等相，以为无常，故云形处坏无常。形处即四大诸根形质之处也。外道见其形质随时变异，衰谢不常，遂计为转变也。（四大者，地大、水大、火大、风大也。）此外道师，说分别见诸种种异相，名为涅盘。谓此地狱，纵广八万由旬，一切有情，於中受苦，一人亦满，多人亦满，故名形无间。（梵语由旬，华言限量。）形即形状。谓长短方圆等，是名形相。谓人若分别佛土是有为形相，而言我能成就者，彼且住著色声等境，非真庄严，是名形相庄严。谓长短方圆，□细高下，正不正等，形相可见，是名形色。
形即形相，谓长短方圆、□细高下，若正不正，皆有形相，故名形色。谓於长短娇媚等形相之色，而起贪著也。修行之人，观此形相，作烂坏想，而生厌离，令心清净。谓若见端容美貌，无智愚人，不知其患，心生贪著，是名形貌欲。谓此经彰显菩萨修行地位，从因至果，有阶差也。然有二种。一、行布位，即排布行列，次第升进也。二、圆融位，即一位摄一切位也；如初地等，一地之中，具摄一切诸地功德是也。（初地者，即十地中初欢喜地也。）影响众者，谓古往诸佛、菩萨，隐其圆极之果，示同机众，匡辅法王，如影之随形，响之应声；又如众星□月，虽无作为，而有大益也。（佛，梵语具云佛陀，华言觉。菩萨梵语具云菩提萨□，华言觉有情。匡者，正也。辅者，助也。言古佛、菩萨，隐大现小，而来匡辅释迦法王也。）谓此鬼宿因多枉，劳心役思，常行不正，挠害无辜，故受此报；寓明显境，托以成形，而为担沙、负石、走使之类，是名役使鬼。谓彼外道所计之空，但能空於彼，而不能空於此，是为彼彼空。（空於彼而不能空於此者，谓能空於境，而不能空於心也。）谓识非一因而生，必假众缘而后成就。如眼识种子，须得空明根境等缘，方得显发。耳鼻舌身意等诸识种子，亦待众缘而得成就，是为待众缘义。（空即无壅，明即光明。）待即对也。谓妄想灭时还作，作时还灭，若相续念断，则妄想不生；以妄对不妄，故名待因。谓坚持戒律，慎守威仪，断一切恶，是名律仪断。律藏者，即如来所制大小乘戒律也。律，法也。谓能治众生贪□痴种种之恶。如治世法律，则能断决重轻之罪也。
律藏者，即四分十诵律等是也。（四分者，一比丘法、二比丘尼法、三受戒法、四灭诤法也。十诵者，谓佛弟子优波离十番诵出也。）
律藏者，即菩萨善戒经、梵网戒等经。是也。谓毗尼律藏，因事制戒，专用防止身口恶法。又戒是所诠之行，律是能诠之教，故云律诠戒学。（梵语毗尼，华言善治，又言灭。）得一切法如无法想者，谓如来知一切法，本性空寂，若言有法而可证得，则为虚妄。故虽有所证，而无能证之想，於法融通自在无碍也。经云：若是有者，可名为得；实无所有，云何名得。以自在故，非得而得。是也。梵语三昧，华言正定。谓菩萨於诸梵行，精进无怠，则身心寂静，定性现前，不为世相之所变迁也。得不和眷属者，谓因前世两舌离间人之亲爱，使不和合，故感今生得不和眷属也。谓菩萨以勇猛精进，得最上乘，於诸法中无与等者；故能游戏生死，不惊不怖，得大自在，如师子王，於百兽中，莫能与等，游行之处，无所惊怖也。得不顺意眷属者，谓因前世邪淫夺人所宠，令不如意，故感今生眷属常不顺意也。谓菩萨住第十法云地，於诸烦恼业缚，悉能通达，更无障碍，故名得业自在。（法云地者，谓菩萨以大慈悲，普覆一切众生，如云之普覆万物也。）得者，得果得机也。谓得果，故自解脱；得机，故令他解脱；故名得乘。（得果者，得妙觉极果；得机者，得所化之机众也。）菩萨於一切善法悉能了悟，精进勤修，为诸佛、缘觉、声闻及诸弟子信顺许可；如海导师，乃得国王宰辅，及一切人民悉皆信许。谓菩萨於诸梵行，精进无怠，则为诸佛之所摄受而不舍也。谓诸众生为人演说正法，而得其人信乐不疑，则其教法流通，展转获益，甚为希有，是为世间难得之宝。谓菩萨住不动地，深心清净，於诸刹土亦得清净，出生自在，故名得刹土自在。（刹，梵语具云刹摩，华言土田，即国土也。）谓六根为因，六尘为缘，菩萨了知一切诸法，皆从因缘和合而生，本无自性。则能超出毁犯禁戒之罪，是为得因缘忍。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）谓菩萨由前六种功德为因，证得无上菩提之果，故名得大。得妙辩才者，谓人听闻佛经，深达一切法相。以是功德，得妙辩才，能以一句之义，演说无穷也。得安隐者，谓澡浴身体，既无风邪，则四支自得安隐也。谓人具足修习涅盘之法，则能截生死流，到涅盘岸，故名得度。得弊恶眷属者，谓因前世两舌，使人朋俦分离乖间，皆生怨恶，故感今生得弊恶眷属也。住即停住。菩萨心不住著，而无异念相续，则能超出毁犯禁戒之罪，是为得无住忍。谓菩萨住第八不动地，即舍一切功用之行，得无功用法，於一切法远离一切分别之想，而得自在，故名得无分别自在。（不动地者，以无生智慧，舍於三界，性无动移故也。）谓菩萨具大智辩才，於一切诤论之时，无少怯惧，亦不矜胜；如师子王，闻彼野干诸恶兽声，终无怯惧也。（野干似狐而小，形色青黄，群行，夜鸣如狼声。）谓菩萨以勇猛精进之心，舍弃一切烦恼，永无所取。如师子王，弃舍所有藏积，悉无所取也。谓菩萨具平等智，得大自在，於诸有情界中，威仪寂静，得无所畏。如师子王，游行诸处，独行绝侣，心无所畏也。谓一切诸法，昔本不生，今亦无灭。菩萨证知此法，则能超出毁犯禁戒之罪，是为得无灭忍。谓一切诸法自性空寂，本来不生。菩萨证知此法，则能超出毁犯禁戒之罪，是为得无生忍。谓修菩萨行者，戒德圆明，心体光洁，一切烦恼业缘，悉皆解脱而无缠缚之患也。谓菩萨住第九善慧地，得无碍智慧，演说诸法，称理自在，故名得智自在。（善慧者，谓已得真如之体，显发真如妙慧也。）果即修观克获之果也。谓韦提希等，闻说观佛之法，依此修之，得分真果；侍女诸天，得相似果。得如是果，岂不欢喜，是名得果欢喜。（梵语韦提希，华言思惟。分真者，即证一分中道也。相似者，近於分真也。）谓诸众生欲得诸乐，随意求取，虽经险难，不以为苦；如海吞流，心无厌足，是名得求。谓众生真如之心，性虽清净，而为无明之所染污，觉成不觉，犹水本清净，得泥成浊也。（无明者，无所明了也。）谓因戒故，既灭业与烦恼，即得无为寂灭之果，故名得灭果。谓人得病虽轻，然无医药及看病者，或遇常医而不投以良药。又有不知正法，惟信世间邪魔外道妖孽之师，妄说祸福，便生恐动，卜问吉凶，杀诸众生，求神请福，欲希延年，终不能得，以此而丧其生，皆为横死。谓人或生边地，不知出世之法，欲得见闻受持如来正教，是为难也。谓佛初成道得满始觉之时，一切众生始觉之智皆得满足，此举众生望佛世尊所有无明等惑，皆悉清净，无所障碍，故名得等。梵语三昧，华言正定。谓修菩萨行者，持戒清净，心不散乱，则得三昧成就，定性现前，而超诸有漏也。谓修禅定，能灭一切烦恼散乱，即得身心寂静，安隐快乐，而无□碍，是为得自在也。谓如来得道，在摩竭提国菩提树下，即於其处立塔也。（梵语摩竭提，华言善胜。梵语菩提，华言道。）谓菩萨於诸梵行，精进无怠，而於饮食，不节不恣，是以食已即消，而无停滞之患也。梵语徙多，华言冷河。此河从阿耨达池北面颇胝迦师子口流出，绕池一匝，入东北海。或曰潜流地下，出积石山，为中国之河源也。（梵语颇胝迦，华言水精，即玻璃也。）谓如来所有光明，广大微妙，遍照十方世界，超出诸天光曜，令一切世界众生，见光明者，信解清净，超越分别，离诸疑悔，身心喜悦，发希有想，故名微妙光明不思议。（十方者，四方四维上下也。）谓修行求离欲界之人，虽未证果，而於三界烦恼微细轻薄，故名微烦恼现行。（三界者，欲界、色界、无色界也。）谓一能含多，名曰相容。一多不杂，乃称安立。然所含微细，如琉璃瓶盛多芥子，炳然齐现，不相妨碍。经云：於一尘中，一切国土，旷然安住。是也。谓菩萨修无欲行，具诸功德，离诸染著，是名德力。谓别教菩萨，於十地位中，因修中观，破一分无明，显一分三德，无能毁坏，故名德坚。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。三德者，法身德、般若德、解脱德也。）谓此山八方猛风所吹，不能令动。以喻菩萨八法不能动也。（八法者，一利、二衰、三毁、四誉、五称、六讥、七苦、八乐也。）德希有者，谓佛具无量福慧，最胜第一，非诸菩萨等所可思议，实为希有也。谓菩萨修戒定慧，破诸恶业，证於心乐三昧。愍彼众生，受饿鬼苦，故以此三昧，令其远离诸恶而生喜乐也。谓心相轻疾，难制难持；菩萨住是三昧，则能摄诸散乱，心不动转，是名心住三昧。谓佛心体离念，虚彻灵通，本来真觉，寂然独照，是名心佛。谓如来之心，湛然不动，安住真性。菩萨称佛安住而见，是名心佛安住见。谓离初禅，入二禅时，常自照了，若发二禅内净之喜，则此心真喜，从观慧而生，是为特胜。谓既因观慧得二禅一心支，即照了一心，摄诸乱想，颠倒不起，是为特胜。谓离二禅，入三禅时，常有观慧，即能照了；虽得妙乐，心不耽著，无累自在，是为特胜。谓心体本相，如如不异，清净圆满，无障无碍，微密难见，遍一切处，是名心内相。谓菩萨修习梵行，离诸烦恼，於一切法不生取著之心，是名心净。心净华者，即精进、正念、正定也。谓二乘修习禅定，当精勤正念。若内心清净，则道果自成也。谓菩萨知诸众生性欲，能一其心而顺化之，是名心力。谓如来法音美妙，能令闻者，心生欣喜也。谓中道之理无二无别，即诸佛、菩萨心之所造至极之处，是名心境界。谓心随有所念，种种境界皆悉现前，是名心外相。心即诸佛广大之心也。谓菩萨能发阿耨多罗三藐三菩提心，故名心大。（梵语阿耨多罗三藐三菩提，华言无上正等正觉也。）谓愿我心如大地，长养众生，道非善种，皆成圣果。谓愿我心如大海，涵育众生，同得真源，沾於法味。谓愿我心如桥船，运度众生，不滞中流，达於彼岸。谓坐禅之人，欲修禅定，当调伏诸根，如理思惟，安住寂静，而舍一切非正之行，是为心定成舍。谓於贪□痴等，悉皆远离，修习禅定，无有散乱，意诸恶行一切不作，是名心寂静。心乃肉团心，即意根也。谓之平等者，以此根能遍一切根境而生分别也。此亦五大所成，故云从五大生平等根。并前五知，五作业，共为十一根也。心亦以积聚为义，又虑知也，谓能积聚一切善恶之法，於一切法，复能思虑而觉知也。菩萨思惟：心实无常，计执为常，无我谓我，不净谓净，是心动摇，如风如火，不得暂停。一切法中，心为先导。心若调伏，即一切法，悉得调伏也。心悟通达者，谓人听闻佛经，解知义趣深远，理与心会，无不通达。以是功德，故能彻悟一切法相，了无□碍也。心所有法者，以对八识心王而言之也。此五十一合为六位。遍行法有五：一、作意，（能警觉者为性，心未起，能警令起；心已起，能引趣境也。）二、触，（对境也。）三、受，（领纳前境也。）四、想，（於境取像也。）五、思，（起心造诸业也。）此五种法，起则同起，故云遍行也。别境法有五：一、欲，（希望乐境也。）二、胜解，（於理明了无碍也。）三、念，（於曾习境，记忆不忘也。）四、等持，（离昏沉掉举曰等，令心专注不散曰持也。）五、慧，（拣择善恶法也。）此五种法，起时各起，故云别境也。善法有十一：一、信，（於诸善法，深乐不疑也。）二、惭，（耻己无德也。）三、愧，（羞为恶行也。）四、无贪，（於五欲境，心生厌离也。）五、无□，（於违情之境，不起怒心也。）六、无痴，（於事理明，解决了也。）七、精进，（於诸善法，精勤修习也。）八、轻安，（远离昏乱也。）九、不放逸，（於不善法，心不染著也。）十、舍，（远离掉举也。）十一、不害，（於有情不加损恼也。）此十一种法，皆是善法，故总云善也。烦恼法有六：一、贪，（引取无厌也。）二、□，（忿怒不息也。）三、慢，（自恃陵他也。）四、无明，（於事理无所明了也。）五、见，（即邪见也。）六、疑，（犹豫不决也。）此六种法，能恼乱众生，故总云烦恼也。随烦恼法有二十：一、忿，（暴怒也。）二、恨，（怨恨也。）三、覆，（不令人知己过也。）四、恼，（如境违情，不自安隐。）五、嫉，（心怀妒忌也。）六、悭，（於一切财不能惠施也。）七、诳，（诡诈不实也。）八、谄，（媚悦人意也。）九、害，（损恼有情也。）十、□，（矜己傲人也。）十一、无惭，（不知羞耻也。）十二、无愧，（阴为不善也。）十三、掉举，（内心摇动也。）十四、昏沉，（心神迷惑也。）十五、不信，（邪见多疑也。）十六、懈怠，（身心不勤也。）十七、放逸，（纵恣欲境也。）十八、失念，（遗失正念也。）十九、散乱，（心常放逸也。）二十、不正知，（以妄为真也。）此二十法，随逐前六种烦恼而生，故云随烦恼也。不定法有四：一、恶作，（或已作恶事，因循；或不作善事，心皆追悔也。）二、睡眠，（谓人睡眠，识神昏昧，梦中见境，或善或恶，或不善不恶也。）三、寻，（寻即寻思，心中所起之念，或善或恶，或不善不恶也。）四、伺，（伺即伺察，心中所起之念也。寻思之心，□而浮；伺察之心，沉而细。二者皆是心念，但分□细耳。亦通善恶与不善不恶也。）此四种法，於善、恶、无记三性，不定而起，故云不定也。如是诸法，从阿赖耶藏识种子所生，依心所起，与心俱转相应，故皆名心所有法。（无记者，谓不善不恶，无所记录故也。）心所有法五十一种，谓遍行五法：一作意，（能警觉为性。心未起，能警令起；心已起，能引趣於境也。）二触，（对境也。）三受，（领纳前境也。）四想，（於境取像也。）五思，（起心造作诸业也。）由此五法，起则同起，故遍行也。别境五法：一欲，（希望乐境也。）二胜解，（於理明了无碍也。）三念，（明记不忘也。）四等持，（离昏沉、掉举曰等，令心专注不散名持。）五慧，（拣择名慧，能拣择善恶法也。）由此五法，起时各起，故名别境也。善有十一法：一信，（於善法深乐不疑也。）二惭，（耻己无德也。）三愧，（羞为恶行也。）四无贪，（於五欲境心生厌离也。）五无□，（於违情境不起怒心也。）六无痴，（於事於理明解决了也。）七精进，（於诸善法精勤修习也。）八轻安，（远离昏乱也。）九不放逸，（於不善法心不染著也。）十舍，（远离掉举也。）十一不害，（於有情之所，不加损恼也。）烦恼有六法：一贪，（引取无厌也。）二□，（忿怒不息也。）三慢，（自恃陵他也。）四无明，（於事於理，无所明了也。）五见，（即邪见也。）六疑，（犹豫不决也。）由此六者，皆昏烦之法，恼乱心神，故名烦恼也。随烦恼有二十法：一忿，（暴怒也。）二恨，（怨恨也。）三覆，（令人不知己过也。）四恼，（外境违情不自安隐也。）五嫉，（心怀妒忌也。）六悭，（於一切财，不能慧施也。）七诳，（诡诈不实也。）八谄，（媚悦人意也。）九害，（损恼有情也。）十□，（矜己傲他也。）十一无惭，（不知羞耻也。）十二无愧，（阴为不善也。）十三掉举，（内心动摇也。）十四昏沉，（心神迷惑也。）十五不信，（邪见多疑也。）十六懈怠，（身心不勤也。）十七放逸，（纵恣欲境也。）十八失念，（遗失正念也。）十九散乱，（心常放逸也。）二十不正知，（以妄为真也。）由此烦恼，随逐前烦恼六法而起，故名随烦恼也。不定法有四：一恶作，（或作恶事，心生追悔；或不作善事，心生追悔。故属不定法。）二睡眠，（识神昏昧也。梦中见境，或善或恶，或不善不恶，故属不定法。）三寻，（寻即寻思心中所起之念也。所起之念，或善或恶，或不善不恶，故属不定法。）四伺，（伺即伺察心中所起之念也。寻思之心□而浮，伺察之心沉而细。此心亦有善恶，不善不恶，故属不定法。）如是诸法，从阿赖耶识种子所生，依心而起，与心俱转相应，是名心所有法位也。心所有法者，以对意识心王而言之也。此四十六合为六位，遍大地有十：一、受，（领纳前境也。）二、想，（於境取像也。）三、思，（起心造作诸业也。）四、触，（对境也。）五、欲，（希望乐境也。）六、慧，（拣择善恶法也。）七、念，（记忆不忘也。）八、作意，（能警觉者为性。心未起，能警令起；心已起，能引趣境也。）九、胜解，（於理明了无碍也。）十、三摩地，（梵语三摩地，华言等持。离沉掉曰等，令心专注不散曰持。）此之十法，通善通恶，遍一切心，故云遍大地也。大善地有十：一、信，（於善法深乐不疑也。）二、勤，（於诸善法精进修习也。）三、舍，（远离掉举也。）四、惭，（耻己无德也。）五、愧，（羞为恶行也。）六、无贪，（於五欲境心生厌离也。）七、无□，（於违情之境，不起忿怒也。）八、不害，（於诸有情，不加损恼也。）九、轻安，（远离昏乱也。）十、不放逸，（於不善法，心不染著也。）此之十法，不通於恶，唯是善业，能通至无漏圣道。故云大善地也。（无漏者，不漏落三界生死也。）大烦恼有六：一、痴，（於事理迷惑不了也。）二、放逸，（纵恣欲境也。）三、懈怠，（身心不勤也。）四、不信，（邪见多疑也。）五、昏沉，（心神迷惑也。）六、掉举，（内心摇动也。）此之六法，依五识、第六识、第七识而起，不通於善，唯是恶法，故云大烦恼也。大不善有二：一、无惭，（不知羞耻也。）二、无愧，（阴为不善也。）此之二法，谓人无惭愧，则无恶不造。故云大不善也。小烦恼有十：一、忿，（暴怒也。）二、覆，（不令人知己过也。）三、悭，（於一切财不能惠施也。）四、嫉，（心怀妒忌也。）五、恼，（外境违情不自安忍也。）六、害，（损恼有情也。）七、恨，（怨恨也。）八、谄，（媚悦人意也。）九、诳，（诡诈不实也。）十、□，（矜己傲他也。）此之十法，但依第六识而起，故云小烦恼也。不定法有八：一、悔，（或作恶事，或不作善事，心皆追悔也。）二、睡眠，（谓人睡眠，神识昏昧，梦中见境，或善或恶，或不善不恶也。）三、寻，（寻即寻思，即心中所起之念，或善或恶，或不善不恶也。）四、伺，（伺即伺察，亦心中所起之念也。心□而浮曰寻，心细而沉曰伺。二者皆是心念，但分□细耳。亦通善恶，不善不恶也。）五、贪，（引取无厌也。）六、□，（忿怒不息也。）七、慢，（自恃陵他也。）八、疑，（犹豫不决也。）此之八法，通於善、恶、无记三性，故云不定法也。（无记者，谓不善不恶，无所记录故也。）谓如来心之所缘，即是智慧所照之境，无有尽故，是名心所缘无尽。谓阿难闻如来所说十二部经，皆能忆持，而心不放逸，亦不敢□慢於众，故名心无□慢。谓坐禅之人，欲修禅定，以慧根迟钝，及少方便，不得寂静，故於胜定，无所乐著，是为心无味著。谓修行之人，摄化有情，心无偏倚，於他所有名誉财宝，如同己有，不生嫉恶妒忌之心也。心无嫉妒行者，谓见人修善，即能随喜，劝修证入菩提之道，远离嫉害妒忌等行。法华经云：於后末世，法欲灭时，受持读诵斯经典者，无怀嫉妒谄诳之心。是也。（梵语菩提，华言道。）谓一念心体，凡圣不二，具足十界、十如是等法，而与诸佛、众生性元平等，初无有异。故经云：游心法界如虚空，则知诸佛之境界，是名心无差别。（十界者，佛界、菩萨界、缘觉界、声闻界、天界、人界、阿修罗界、饿鬼界、畜生界、地狱界也。十如是者，如是相、如是性、如是体、如是力、如是作、如是因、如是缘、如是果、如是报、如是本未究竟等也。）谓菩萨具大智辩才，勇猛精进之心，如金刚山，不可迁动。设於众中有所诤论，其心勇猛，终无退屈。如师子王，虽令近人，终无退避也。谓坐禅之人，於诸胜定，心若无味，当观生老病死，及诸恶趣，令生恐怖；然后念佛法僧等诸功德，策进身心，令欣得禅定，是为心欢喜。心法者，谓心虽无形质，而有觉知之用，以能缘虑分别，名之为心，即意识也。（此专言意识者，盖小乘之人，唯知心王是第六意识，而不知有第七、第八二种之识也。）心法有八种，谓阿赖耶识，眼、耳、鼻、舌、身、意识，及第七识；虽有八种之名，而皆出於心王，故名心法位也。（梵语阿赖耶，华言藏识，即第八含藏识也。）心即识心，谓眼识、耳识、鼻识、舌识、身识、意识、末那识、阿赖耶识，此八种识，皆有分别之义，俱属於心，故名心法。（梵语末那，华言意。梵语阿赖耶，华言藏识。）谓修学般若菩萨，不生染心，不生□心，不生□慢心，不生悭贪心，不生邪见心，是名心清净。（梵语般若，华言智慧。）即根本无明惑也。谓此无明之惑，由迷真心，逐妄而起，故名心烦恼障。谓如来说法音声，令人发起勇猛之心而进修也。谓不生不灭真如之性，因无明熏动，故有生灭之心，此即觉成不觉也。觉与不觉，复更互相熏。以不觉熏本觉故，则生诸染法，流转生死。以本觉熏不觉故，则生诸净法，反流出缠，成於本觉，故名心生灭门。（熏即熏发，击动之义。反流出缠者，谓旋反无明之流，而出离惑业之缠缚也。）谓心体灵明，虚圆湛寂，其或欢喜不胜而致踊跃，怯懦无勇而生恐怖，及忧愁、苦恼、愚痴、昏昧，由此四者，挠动于中，以致诸病所生，故名心病。谓心性不生不灭，非染非净，毕竟平等，无有变异，惟是一心，故名心真如门。谓心勤行善道，心心相续，无有间歇，是名心精进。谓菩萨智慧方便，调伏自心，能入无量诸大三昧，游戏神通，无有障碍，是名心自在。（梵语三昧，华言正定。）谓痴冥之人，多执彼我之见，若能冤亲平等，心无分别，是为难也。心见即眼识也。谓舍利弗於旷劫来，心见清净，后於路中，逢迦叶波，宣说因缘，从佛出家，於一切法，照了无碍，悟入圆通。故云如我所证，心见发光，光极知见，斯为第一。（梵语舍利弗，华言身子。心见发光，光极知见者，由心见发明，而圆照万法也。）谓因此心离於贪爱之缚，而得解脱，故名心解脱。心谛即第八识心王也。谓众生根身、虚空、世界乃至善恶一切诸法，皆由此心出生，是名心谛。心达即意识也。谓目干连，闻迦叶波宣说如来因缘深义，即顿发心，得大通达。如来惠其袈裟著身，须发自落。游於十方，无所□碍。由是神通自在，圆明清净。故云我以旋湛，心光发宣，如澄浊流，久成清莹，斯为第一。（梵语目干连，华言彩菽氏。旋湛，谓旋复澄湛之性也。从舍利弗至目干连，是於六识悟入圆通。）心闻即耳识也。谓菩萨已曾与恒沙如来为法王子，常用心闻，分别众生所有知见。若有众生，修普贤行，分身百千，皆至其处，摩顶拥护，令其成就。心闻圆通，普贤境界。故云我说本因，心闻发明，分别自在，斯为第一。心即根尘相对所起一念之心。谓心为群妄之原，起惑之始。因迷自性清净之心，种种分别，起诸颠倒，是名心颠倒。（根者，眼耳鼻舌身意六根也。尘者，色声香味触法六尘也。）谓一切我慢之心为魔也。盖心怀贡高，常生□慢，障蔽正道，遂失智慧之命，是名心魔。谓菩萨住是三昧，则能辩说一切三昧，悉知众生语言次第及经书名字等，悉能分别无碍，是名必入辩才三昧。梵语忉利，华言三十三。大智度论云：昔有婆罗门，姓□尸迦，与知友三十二人，共修福德，命终皆生须弥山顶，□尸迦为天主，名帝释天，三十二人为辅臣，周围列居，而帝释独处其中。又净名疏云：昔迦叶佛灭后，有一女人，发心修塔，报为天主；有三十二人助修，报为辅臣。君臣合之，为三十三也。（梵语婆罗门，华言净行。梵语□尸迦，又云释提桓因，华言能天主。言帝释者，华梵双举也。三十二人名字，经论不载。据正法念处经所载，三十三天各有住处，谓善法堂天、山峰天、山顶天、善见城天、钵私他天、俱吒天、杂殿天、□喜园天、光明天、波利耶多天、离险岸天、谷崖岸天、摩尼藏天、旋行天、金殿天、□影天、柔软天、杂庄严天、如意天、微细行天、歌音喜乐天、威德轮天、月行天、阎摩那娑罗天、速行天、影照天、智慧行天、众分天、曼陀罗天、上行天、威德颜天、威德焰轮光天、清净天也。）
梵语忉利，华言三十三。昔有三十三人，同修胜业，同生此天，居须弥山顶。四角各有八宫，中有帝释殿。帝释即天主。此天由修施、戒二种福业，胜四天王天。是以感报得生其中也。（三十三人，其一即帝释也。余三十二人之名，经论不载。帝释，梵语释提桓因，华言能天主。言帝释者，华梵双举也。）梵语忉利，华言三十三，即帝释天主，居须弥山顶。谓发光地菩萨，修行三地法门，成大功德，多作三十三天之主。以大方便，化诸众生，及诸天众，舍离贪欲，住於善道，故云忉利天王。（帝释，梵语释提桓因，华言能天主；言帝释者，华梵双举也。梵语须弥，华言妙高。）忍者，忍可也。谓由前所得相似之解，增进善根，於四谛境，堪忍乐欲，故名忍位。忍有二义：一者印可义，谓於此位中，即能印可四谛之理，谓苦谛实是苦，乃至道谛实是道也。二者决定义，谓此善根，决定无退，故名忍加行。此忍度有三种：一、耐怨害忍，谓若遇怨憎毒害，安然忍耐，无返报心；二、安受苦忍，谓若遇水火刀杖众苦所逼，恬然忍受；三、谛察法忍，谓谛审诸法，体性虚幻，而本无生灭，安然忍可，是为忍度三行。谓人多为情欲所惑，而能制伏妄念，舍离欲心，是为难也。谓人若遇非理相干，能以情恕，安忍不动，是名忍辱。
忍辱者，谓於违逆之境，遇诸毁骂恼害之事，皆能安忍，心无恚恨也。谓修菩萨行者，常应广运大悲之心於诸下劣不善之人，设以横逆而加於我，不惟忍受其辱，抑且方便救护，使其改恶迁善。是以无量福德由此而生也。谓修菩萨行者，远离颠倒□恚，而无彼我之想；於诸众生，设有横逆侵加於己，悉能忍受，心无所动，是为忍辱方便也。谓弘经之人，当行忍辱之行，遮蔽一切众生恶障及烦恼等丑，喻之如衣。故经云：柔和，忍辱衣也。忍，即安忍。谓诸菩萨成就坚固之行，於所闻法，得精进忍，是名忍陀罗尼。梵语忏摩，华言悔过。华梵兼举，故称忏悔。忏名修来，悔名改往。谓修将来之善果，改已往之恶因，是名忏悔。
忏，梵语具云忏摩，华言悔过。华梵兼举，故称忏悔。忏名修来，悔名改往。谓修将来之善果，改已往之恶因，是为忏悔。忏，梵语具云忏摩，华言悔过。今言忏悔，华梵兼举也。谓之忏者，陈露先罪；悔者，改往修来。若欲忏除业障，即当自念无量劫中，由贪□痴，作诸恶业，障蔽真性；今当清净三业，於诸佛菩萨众前，诚心忏悔，不敢覆藏。故云忏悔业障。（三业者，身业、口业、意业也。）忖己德行，全缺应供者，毗尼母律云：若不坐禅诵经，营三宝事，及不持戒，受人信施，为施所堕，则不宜受食。德行若全，则可应供受食。凡受食时，当作此观。（三宝者，佛宝、法宝、僧宝也。）谓菩萨心志，善能总持诸佛一切所说之法，化导众生，是名志力。谓出家之人，常怀济物之心，专志勤求大乘之法，度脱一切有情，为世福田，是为第五净德也。谓人秉心端正，事君能致其身，事亲能竭其力，是名忠孝。谓心於违情之境，而受煎逼之忧，是名忧受。谓此涅盘之理，无生死逼迫之苦，有真常寂灭之乐，故曰快乐。谓菩萨为诸众生贫乏困苦、无所依怙，即起大慈之心，利济摄受，平等饶益，令彼之心各得快乐也。谓於念不念爱憎之境，违理分别，是名念不念俱相违妄想。谓别教菩萨从初地已去，破无明惑，则永不退失中道正念，故名念不退。谓於寂静之处，闲居独处，屏息一切缘务，则可修习圣道，时常专心系想，念念不忘，是名念休息。谓念佛具足十号，大慈大悲，智慧光明，神通无量，能拔众苦。我以清净质直之心，得亲近佛，心生欢喜。以欢喜故身得快乐，以快乐故其心得定，以得定故其心平等。修念佛观，必趣涅盘，是名念佛。（十号者，一如来、二应供、三正遍知、四明行足、五善逝、六世间解无上士、七调御丈夫、八天人师、九佛、十世尊也。梵语涅盘，华言灭度。）
谓修禅观之人，若遭恐怖障难之时，应念诸佛慈悲，救济众生，功德无量。如是，一心念念不舍，怖障即除也。
谓於如来相好功德，时常专心系想，念念不忘，是名念佛。谓修禅之人，於其定中，忽然忆念诸佛功德相好，及神通变化，无碍说法，悉皆不可思议；作是念时，敬爱心生，三昧开发，身心快乐，清净安隐，无诸恶相，是为念佛善根发相。谓僧是如来弟子，得无漏法，具戒定慧，能为世间众生作良福田，应当恭敬。我以清净质直之心，得亲近僧，心生欢喜，以欢喜故身得快乐，得快乐故其心得定，以得定故其心平等。修念僧观，必趣涅盘，是名念僧。（无漏法者，谓修戒定慧之法，则不漏落生死也。）
谓修禅观之人，若遭恐怖障难之时，应当念僧，僧是佛之弟子，能修正道，能证圣果，为世福田。如是，一心念念不舍，怖障即除也。
谓菩萨、罗汉圣僧，咸具种种功德，为世福田。时常专心系想，念念不忘，是名念僧。（菩萨，梵语具云菩提萨□，华言觉有情。罗汉，梵语具云阿罗汉，华言无学。）谓修菩萨行，即当存心三宝，思惟实理，不忘戒施。如经所说，念佛、念法、念僧、念戒、念天、念舍，是名念具足。息，即鼻中出入之气。念出入息者，谓修禅观之人若遭恐怖之时，应当念息，息是治散乱之良药，入禅定之捷径，如是念念不已，则心不驰散，怖障即除也。谓念正道及助道法，若念根增长，则能破诸邪想，成就一切出世正念功德，是为念力。念，忆念也；持，执持也。谓所闻之法，由忆念之力，执持不失，故名念力故持。谓修行之人，昔亲狎恶友，信受其言，起诸邪见；今则念十方佛，有大福慧，能救拔我，以此翻破随顺恶友之心也。谓念欲界天等，悉因往昔戒施善根，得生彼处，受天快乐。我亦见有如是戒施功德，舍命之时，必生彼天，以念天故，离於恶法，心生欢喜，心欢喜故身得快乐，得快乐故其心得定，以得定故其心平等。修念天想，必趣天道，是名念天。
谓修禅观之人，若遭恐怖障难之时，应当念四天王天，乃至他化自在天，如是等天，果报清净，利安一切。如是，一心念念不舍，怖障即除也。（四天王者，东方持国天王、南方增长天王、西方广目天王、北方多闻天王也。他化自在天，即欲界第六天也。）
谓诸天善业成就，感报胜身，众福具足；而我亦当修如是善业，感如是身，时常专心系想，念念不忘，是名念天。念者，专注彼境，一心正住，故名念。谓若非一心，观法断绝；若能一心，所愿皆得，是为念如意足。谓妄分别可爱净境，缘念不断，是名念妄想。安般，梵语具云安那般那，华言遣来遣去，即出入息也。谓摄心静虑，数出入息，觉知长短，则能除诸妄想，时常专心系想，念念不忘，是名念安般。谓真信明了过去未来劫中，出生入死，忆念无忘。经云：无数劫中，舍身受身，皆能忆念，得无遗忘，名曰念心。（劫，梵语具云劫波，华言分别时节。）谓根、尘相对所起心念，前念既灭，后念复生，生已还灭，念念不住，皆悉无常，是名念念坏灭无常。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）谓一切有为之法，念念生灭而不停住，故名念念无常。谓念诸禁戒，能遮诸恶烦恼。我以清净质直之心，得亲近戒，心生欢喜，以欢喜故身得快乐，以快乐故其心得定，以得定故其心平等。修念戒想，必趣涅盘，是名念戒。
谓修禅观之人，若遭恐怖障难之时，应当念戒，戒是无上菩提之本，能遮诸恶，得安隐处。如是，一心念念不舍，怖障即除也。（梵语菩提，华言道。）
谓佛所制之戒，能息诸恶，成就道品。犹如璎珞，可以严身。时常专心系想，念念不忘，是名念戒。谓如来往昔无量劫中，为我等故，修诸苦行，舍头目髓脑等，如此恩德，实难酬报。我等报如来恩者，须於此世，勇猛精进，不惜身命，广度众生，同入正觉。当以此心而行忏悔也。念即爱念。谓行者既发三禅之乐，乐从内起，应须爱念，乐则增长，故名念支。
念即爱念，谓行者既发第三禅之乐，则乐从内起，应须爱念将息，则乐得增长也。谓念己所施，获得善利。一切世间为悭嫉所覆，我於今者，得离如是悭贪之垢，住舍心中，於一切物心无吝惜，持用布施，既布施已，我心应喜，以喜心故身得快乐，以快乐故其心得定，以得定故其心平等。修念施想，必趣涅盘，是名念施。
谓布施能破悭贪，生长福果，及所施之后，无有悔心，亦不求报；但起慈心，利益一切，时常专心系想，念念不忘，是名念施。谓佛於三世诸佛之法，一切智慧相应满足，无有退转，是名念无减。（三世者，过去、现在、未来也。）谓佛修诸甚深禅定，心不散乱，於诸法中，心无所著，得第一安隐处，故名念无失。谓但念正道及诸助道，一心观想，不令邪妄得入，是名念根。谓修禅观之人，若遭恐怖障难之时，应当念死，死有二种：一者，自死，谓报尽而死；二者，他缘死，谓遇恶缘而死。此二种死，从生以来，常与身俱，无可避处。如是，一心念念不已，怖障即除也。
谓人之生，犹如梦幻，诸根不久，终当散坏；即须昼夜精修，以求出离，时常专心系想，念念不忘，是名念死。谓法是如来所有功德，即十力、四无所畏等，我以清净质直之心，得亲近法，心生欢喜，以欢喜故身得快乐，得快乐故其心得定，以得定故其心平等。修念法观，必趣涅盘，是名念法。（十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。）
谓修禅观之人，若遭恐怖障难之时，应当念法，法力广大，通达无碍，能灭烦恼。如是，一心念念不舍，怖障即除也。
谓诸佛教法，为修行之轨则，能除爱欲尘劳诸结使缚，时常专心系想，念念不忘，是名念法。（结使者，谓一切惑业缠结，而能驱使众生受生死之苦也。）念即爱念，谓行者既得第四禅真定，当念下地之过，复念自己功德，方便将养，令其不退，进入胜品也。（下地者，即三禅也。）谓修禅观之人，若遭恐怖之时，应当念舍。舍有二种：一舍施，能生大功德；二舍烦恼，因此得大智慧。如是，一心念念不已，怖障即除也。谓菩萨舍离痴惑，得具足念，能忆知一生乃至无量百千生成住坏空，一劫乃至无数劫一切诸佛出世，各说诸佛名号、授记、修多罗等、十二分经，及众会根性等，尽能记忆，是名念藏。（成、住、坏、空者，即四中劫之名。合此四中劫为一大劫。劫，梵语具云劫波，华言分别时节。梵语修多罗，华言契经。十二分经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。）念，即思念。谓修诸道法之时，善能觉了，常使定慧均平。若心昏沉之时，当念用择法精进喜三觉分，观察诸法，令不昏沉；若心浮动之时，当念用除觉分除身口之过非，用舍觉分舍於观智；用定觉分入正禅定，摄其散心，令不浮动，是名念觉分。念请者，谓不兴言说，唯以念想而请问也。即第二会如来名号品中，世尊知诸菩萨心之所念，为现神通等，是名念请。谓此身头目手足皮肉骨髓，何者是身？从何处来？为谁所造？於此终后，当生何处？了知因缘假合，毕竟不实。即须昼夜精进，修习净行，时常专心系想，念念不忘，是名念身。谓修圣道之人，常持正念，长养一切善根。如世之食，资益身根，是为念食。
念即护念，亦忆念也。谓修行之人，常当忆持所得出世善法，存心定意，护念不忘，即得增长善根，资益慧命，犹世间之食，能养诸根，支持其命，故名念食。谓既厌欲界烦恼盖障，即忻初禅心得出离，是为因出。复厌欲界之身质碍不得自在，即忻初禅获得五通之身自在无碍，是为果出。得出胜障，皆须忻喜也。（五通者，天眼通、天耳通、他心通、宿命通、神足通也。）谓既厌欲界贪欲五尘之乐，心乱驰动为□，即忻初禅禅定之乐，心定不动，是为因妙。复厌欲界臭秽之身为□，即忻受得初禅之身，如镜中像，虽有形色，无有质碍，是为果妙。得妙胜□，皆须忻喜也。谓既厌欲界下劣贪欲之苦，即忻初禅上胜禅定之乐，是为因胜。复厌欲界饥渴等苦，即忻初禅禅味之乐，是为果胜。得乐胜苦，皆须忻喜也。暴怒之心名忿，谓对现前一切违情之境，即发暴怒，恼乱其心，是名忿随烦恼。魔，梵语具云魔罗，华言杀者。谓能杀人智慧之命也。比丘既能修道，魔即念言，此人非但出我界域，亦能转化於他，空我眷属，魔即惊怖，故名怖魔。谓菩萨以慈悲菩提之心，愍念一切众生，广行方便，饶益摄受，是为怜愍相。贪爱曰思，谓眼耳鼻舌身五根，对於色声香味触五尘，贪爱染著，迷而不觉，是名思惑。谓於如来所说一切法义，思惟筹量，忆念不忘也。思惟者，思惟彼理，心不驰散也。谓凡所修习，若能思惟，所愿皆得，是为思惟如意足。思惟散乱者，谓弃舍大乘，忆念小乘，不得寂静也。谓修行之人，以智慧观察，了知出要之法，远离世间尘缘杂想，以此思惟，为出世善福之业，是为思惟福业也。思慧者，由於思惟而生智慧也。谓若能思惟经论中及善知识处所闻法义，皆能生於无漏圣慧也。
谓别教菩萨於十行位中，思惟中道之理，发生一切智慧，故名思慧。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。）思即思惟，择即决择。谓能思惟、决择一切正行，对治诸障，不令再起，故名思择力。思梦者，谓因内心有所思惟，而形於梦也。谓常自思惟所得之法，恐有退失，故名思法。思即意思，谓第六识思於可爱之境，生希望意，而能润益诸根，如人饥渴，至饮食处，望得饮食，而身不死，故名思食。（第六识即意识也。）
思即意思。谓第六识思於可爱之境，生希望意，而能润益诸根。如人饥渴，至饮食处，望得饮食而身不死，故名思食。（诸根者，即眼耳鼻舌身也。）谓修行之人，於习禅时，既能息诸妄念，则知心性本来明静，任运安住也。谓诸识各各所缘善恶无记三性，无有间杂也。如眼识缘恶境则成恶法，不能成善法。如缘善境，则成善法，不能成恶法。若缘无记，则不能成善恶二法。诸识起时，亦复如是，是为性决定义。（无记性，不善不恶之性也。）谓诸法实相之理，不可染，不可净。不染，即不生；不净，即不灭。不生不灭，名性净涅盘。（诸法实相者，十界因果之法，本来离虚妄相，相相皆实，故名实相。不可染、不可净者，谓实相之理，惑不能染，智不能净。不染即不生者，既无惑染，岂有法生。不净即不灭者，既非智净，岂有法灭。是故名为不生不灭。）
谓诸法实相之理，不可染，不可净；不染即不生，不净即不灭。不生不灭，名性净涅盘。（诸法实相者，十界因果之法，本来离虚妄相，相相皆实，故名实相。不可染、不可净者，谓实相之理，惑不能染，智不能净。不染即不生者，既无惑染，岂有法生；不净即不灭者，既非智净，岂有法灭。是故名为不生不灭。）谓众生性本清净，而无系缚染污之相，是名性净解脱也。谓法性之理，非秽非净，非广非狭，犹如虚空，遍一切处，是名性土。谓三乘之人，居内凡位时，於无漏真空法性之理，颇有解心，故名性地。（内凡位者，谓心居理内，而未证得也。无漏者，谓断见、思之惑，而不漏落三界生死也。）性即实之义也。谓眼识乃至身识及第八识等所缘色等实境，相分不起名，言无筹度心，是名性境。谓杀、盗、邪淫、妄语，此四性自是戒，不待佛制，人若持之即得福，犯之即得罪，是名性戒。谓外道计自心妄想，非常非无常，性自性不坏，而能坏诸法自性，故云性无常。（性自性者，谓本体之自性也。）谓外道计四大之性，皆无自性，能造及所造之相，皆归变坏，故云性无性无常。（能造者，地水火风四大也。所造者，色香味触四微也。）谓世间烦恼等法，其性实；能招集有漏生死之果，故名性有漏也。性种性者，即本性为性也。谓菩萨六入殊胜，分别一切诸法悉皆明了也。（六入者，谓眼入色、耳入声、鼻入香、舌入味、身入触、意入法也。殊胜者，菩萨根有胜力，故所见色等一一殊胜也。）
谓十行菩萨，不住於空，而能教化众生，分别一切法性，故名性种性。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。）
谓十行菩萨虽证本性真空之理，不住於空，而能分别一切诸法，化诸众生，故名性种性。（十行者，欢喜行、饶益行、无嗔恨行、无尽行、离痴乱行、善现行、无著行、尊重行、善法行、真实行也。）谓一切诸法自性本空，皆从因缘和合而生，若不和合，则无是法。如是诸法性不可得，是名性空。性即性分也，谓声闻、缘觉小乘之人，观因缘所生一切诸法，其性本空，皆无有我，常以此理照察自心，故名性空观。（因缘者，六根为因，六尘为缘也。所生一切诸法者，即根尘相对所起诸心法也。）性罪者，即杀、盗、淫、妄四种重戒，不待佛制，性是恶故，犯之，则有罪报也。谓由前第一义心所集万善之因，各有自性存於内故，是名性自性。谓於当念观一切所生之法，悉由因缘和合而成，本无自生之性，是为性自性空。谓菩萨宿有善根种性，故能修习善法，调伏身心诸烦恼障，由是得证菩提，是名性调伏。（菩萨，梵语具云菩提萨□，华言觉有情。梵语菩提，华言道。）性即根性，外道计自性随业流转，生生不息，无有穷尽，遂计为转变也。谓杀、盗、淫、妄皆性业也，不待佛制持而不犯，性自是善；犯而不持，性自是罪。若犯之者，其罪极重，是名性重戒。怨想者，谓有人加害於我，及害我父母兄弟者，亦生亲爱之想也。谓常所憎恶之人，欲其远离，而反共聚，是为怨憎会苦。
谓常所怨雠憎恶之人，本求远离，而反集聚，是名怨憎会苦。谓此鬼宿因多贪，於物非理而取，故受此报；还托於物，即金银草木等精怪也。谓一切诸法，性本空寂，无生无灭，无来无去，无入无出，故名总性。谓菩萨获大总持，於种种善法，持令不失；种种恶法，持令不生。故一切言语诸法分别悉知，皆不忘失，无所□碍，是为总持无碍。谓如来所证十身四智，一一圆融，称性周遍，言一土则融一切土，举一身则摄一切身。法法互融，尘尘无碍，是名总摄土。（十身者，菩提身、愿身、化身、力持身、相好庄严身、威势身、意生身、福德身、法身、智身也。四智者，大圆镜智、妙观察智、平等性智、成所作智也。）谓说世间一切有为之法，皆是无常，故名总相。
一即具多为总。谓一法界之体，能具多种之义也。如人之身能具眼耳等诸根，而为一体，故云总相。总相者，以身受心法，四种一念俱观。如观身不净，则知受心法皆不净。乃至观法无我，则知身受心亦无我，故名总相念。谓众宝国土，一一各有五百亿宝楼，楼中有无量诸天，作众妓乐；又有乐器悬处虚空，如天宝幢，不鼓自鸣。此众音中，皆悉念佛、念法、念僧。此想成已，名见极乐世界宝树、宝地、宝池，是为总观。总释经题者，谓总以妙义解释大方广佛华严经之题目也。盖大方广者，所证法也；佛、华严者，能证人也。又云大以体性包含，方广乃业用周遍，佛谓果圆觉满，华喻万行披敷，严乃饰法成人。经谓贯穿常法。故一经体用，尽大方广；五周因果，皆佛华严。斯乃人法双标，法喻齐举，具体具用，有果有因，理尽义圆，统摄无外，为一部之宏纲也。（业用者，谓佛不思议功德之业，称体之力用也。五周因果者，所信因果，差别因果，平等因果，成行因果，证入因果也。）谓倚赖势力强盛，任作威福，陵蔑於他，无所畏忌，不顾衰患之逼身也。谓人倚赖年少血气刚强，随情任意，恣作非为，而不顾衰老之逼身也。谓倚赖才调器量，超越卓异，妄自尊大，轻藐於人，而不顾祸患之逼身也。谓人倚赖形貌端正，娇媚於人，取相生欲，不自羞愧，而不顾老丑之逼身也。谓人倚赖种族尊贵，阀阅高显，□傲纵恣，侮慢於人，而不顾衰败之相寻也。谓我等既是凡夫，身口意业常与罪相应，以是因缘，命终之后，应堕地狱、畜生、饿鬼，受无量苦。如此实为可惊、可恐、可怖、可惧，当以此心而行忏悔也。谓畏堕恶趣，畏恶名称，坚持禁戒，是名恐怖戒。此第十一重世界，依种种殊异华海住，其状犹如半月之形。十一佛刹微尘数世界围绕，佛号无量功德海。恒常戒者，谓菩萨於所学诸戒，虽尽形寿亦不弃舍也。恒有诤讼者，谓因前世恃力怙势，好诤健讼，恶逆无德，故感今生常致诤讼而不和也。谓修菩萨行者，当以如来所说正法，广为一切众生而作利益；於己之心，无复吝惜。是以无量福德由此而生也。（菩萨，梵语具云菩提萨□，华言觉有情。）谓诸识起时，种子随转。如眼根照境时，眼识种子随即相续，无有间隔。耳鼻舌身意等诸识，各各起时，亦复如是，恒随相续，是为恒随转义。谓常於一切众生，承事供养，如奉师长，如敬父母；凡有病苦，为作良医，乃至贫穷，令得饶富；如是平等随顺利乐。故云恒顺众生。谓众生心有恼害，广行不善，由此能招未来苦果，不得解脱，是名恚结。
谓诸众生为□恚故，广行不善，由此遂招未来生死之苦，流转三界，不能出离，是名恚结。谓於一切违情之境，以忿怒心，损他有情。及於他所爱，起不饶益；於他所不爱，而作饶益，是名恚见。恚即□恚，谓一切凡夫之人，不了五尘过患，而於违情之境，种种忿怒，而生恶觉，故名恚觉。恨，怨恨也。谓有一言忤意，即起□忿之心，常怀怨恨也。恨即怨恨，谓由忿怒不舍，结诸怨恨，恼乱其心，是名恨随烦恼。谓菩萨以慈悲愍爱之心，利益一切有情。未了悟者令得了悟，未解脱者令得解脱。恩德普被，而心不希报。譬如大地，生育万物，而亦无所望报也。谓国王能布德施仁，利济群生，使各遂其性，咸归治化。是以普天之下，咸被恩泽，无不爱乐也。谓如来乘大愿力，救护众生，犹如赤子，是为恩德。三宝者，佛法僧也，可尊可贵，称之为宝，以其具大功德，普济群生，超登觉岸，故当归依恭敬，是为福田。谓鼻中之气，无前三种□相，而出入绵绵，若存若亡者，为息。坐禅之人，依之而数，则资神安隐，情抱悦豫，其心易定，故须守而不舍也。谓佛所制，出家之人，凡世间治生产业，及一切非道所宜之事，皆不应为，以止世人之所讥诮、嫌疑，是名息世讥嫌戒。谓修行之人，於习禅时，忽觉内心动乱，而生过失，於一念间，即令止息也。菩萨以清凉法水，悉除一切有情烦恼炎热逼迫之苦，譬如夏月，地极炎蒸，人亦烦热，得水除解，悉皆清凉也。谓月盛满之时，一切幽暗，无不朗耀，盗贼窃取之想，自然屏息。犹如来说法，令诸众生，破无明暗，一切烦恼皆不复生也。息空即鼻根也。谓周利盘特迦於过去世为大法师，秘吝佛法，不肯教人。后感愚钝，亦以宿有善因，遇佛出家，以根钝故，忆持如来一句伽陀经，一百日终不能诵。佛令安居，数息摄心，因是观息出入，刹那生灭之相，豁然无碍，得入圆通。故云如我所证，反息循空，斯为第一。（梵语周利盘特迦，华言继道。梵语伽陀，华言讽颂。数息者，息即鼻中气息，谓从一至十，渐渐而数也。梵语刹那，华言一念。反息循空者，反背妄根，循依真空也。）谓菩萨以愿力、自在力，於饥馑世，受大鱼等身，以肉救济一切众生；於疾病世，为大医王，救治众生；於刀兵世，为大力主，以善方便诚信之言，等心救济，息於战诤；於系缚鞭打逼迫之处，为息恼故，生於王家，以正法化邪见众生；於外道奉事天神，造诸恶行之家，亦生彼处，断彼邪见及诸恶行。如是无量生处，悉皆往生，是名息苦生。（房吻切，又步寸切），坌，尘□也。（□，乌孔切，尘起貌）。菩萨以定慧之水，普润一切有情，令其去□恶之习，而发柔软之心，永息烦恼之尘，同入清净之境；譬如大水流润，一切尘坌□恶地方，悉使润泽，而复清净也。谓修禅之人，由先数息而修止观，故得身心调适，妄念皆止，因是自觉渐渐入定，泯然空寂。或经一日、二日，乃至一月、二月，不退不失，即於定中，忽觉身心运动，而发痛痒冷暖等触，触相发时，身心安定，悦豫清净，不可为喻，是为息道善根发相。恶即背理之谓。若杀盗等皆违理造作，是名为恶。谓自吝法，亦教人吝法；由一人吝法，则令多人堕於恶道，亦是断灭佛法，是名恶中恶。谓不善之人，禀性凶恶，若见财物，恐生贪夺之心，故不应寄附於彼也。谓人或於山林，因被虎狼恶兽之所啖食，是为横死。谓以恶言加彼，令他受恼，故名恶口。
恶口者，谓言语□犷，毁辱他人，令其受恼也。谓恶口之罪，亦令众生堕三恶道；若生人中，得二种果报：一者常闻恶声，二者言多诤讼，是名恶口果报。谓毁戒之人，三业不净，与不善人共住，善人亦不喜见，不善之名闻於远近，是名恶名流布。（三业者，身业、口业、意业也。）
谓犯戒之人，恶友常从，善人皆离，既无戒德，恶声日著，远近流布也。
谓耽饮纵恣，弃舍善法，而丑名恶声，远近流布也。谓初学菩萨，虽欲与众生同事而摄化之，入诸酒肆等，恒惧讥谤，不得似大菩萨安行自若，是名恶名畏。（同事者，同其所作，即酒肆等事也。若大菩萨证果之后，以同事摄诸众生，逆行顺化，屠坊酒肆，无往不可，所以安行自若也。）谓诸众生，唯起恶心，增长恶事，昼夜相续，无有间断，是以流转生死也。谓诸众生，虽所造恶事不广，而为恶之心，遍布一切处所，欲以恼害於人，是以流转生死也。谓行人修定之时，虽不沉昏，而恶念忽起，欲毁禁戒，作诸不善等事，因是障诸禅定，不得开发，是为恶念思惟障。谓第六识所起一切恶法之性也。五逆、十恶等法，皆由意根所缘，生成法则，故名恶性。（五逆者，弑父、弑母、弑阿罗汉、破和合僧、出佛身血也。十恶者，杀生、偷盗、邪淫、妄语、两舌、恶口、绮语、贪欲、□恚、邪见也。）菩萨具出世智时，一切恶法，日减日损，乃至坐於道场，净尽一切，无复遗余，即断德成就也；如黑分月，其光明日减日损，至於晦日，一切不现也。（从十六日至三十日，名黑分月。）恶说者，谓口好恶说，多诸论议也。即突吉罗中开出恶说，以成此七聚也。谓四方贼来，侵扰境界，或内外贼起，火贼、水贼、风贼、鬼贼，百姓惊惶，刀兵竞起，如是种种灾异，是为恶贼难。谓初学菩萨，惧生恶道，於不善法分别对治，令其不生，是名恶道畏。谓一切龙，若遇恶风卒暴起时，其饰身宝衣，自然而失，龙身乃现，即受苦恼，故名为患。谓大风起时，山河树木，一时吹坏，或黑风、赤风、青风、天风、地风、火风，如是种种灾异，是为恶风难。恼，侵挠也。谓其无利乐之行，常怀侵挠之心，使人不安其所也。恼，即恼害。谓憎嫉心起，常念恼害於他，故名恼觉。恼即热恼，谓外遇违情之境，热恼於心，不自安隐，是名恼随烦恼。谓阿难事佛，闻如来所说之法，虽根器有大小不同，教法有偏圆之异，而秘密之意，悉能了知也。悔者，恨也。谓所作之过，蒂（音帝）芥胸臆，不能自安也。（蒂芥者，谓剌鞭也。）悔所损者，谓先所作业，既生惭愧，悔过迁善，其业即损，是为不增长业也。谓修行之人，既能觉了灵知之性，本来空寂，而此空性，亦不可得，故云悟不见空。谓如来说法之音，能使闻者欢喜而快乐也。焰摩，梵语具云须焰摩，华言善时分。谓菩萨修戒定慧，破诸烦恼，证於悦意三昧。以此天处空为悦，而未有上界不动等悦，故以此三昧，令其舍离空处之悦，而证不动等悦也。谓如来音声，欢悦一切众生意也。谓如来说法音声，悦可人意，而爱听无厌也。悭者，吝也。谓人於世间赀财及出世间法财，不肯惠施也。谓人於诸所有功德，回施一切众生，无吝惜心；若生悭惜之念，是名悭垢。谓众生由此悭吝蔽覆於心，不能行於布施；纵行布施，亦不能以好物与人，是名悭心。谓众生耽著利养，而於资生等物，其心吝惜，不能惠施贫乏，广行不善，由此能招未来苦果，不得解脱，是名悭结。
谓诸众生耽著利养，於资生具，其心吝惜，不能舍施，广行不善，由此能招未来生死之苦，流转三界，不能出离，是名悭结。吝惜曰悭，谓於一切财法，贪求积蓄，不能惠施，恒恐散失，恼乱於心，是名悭随烦恼。谓如来悲念一切众生故，留余福教以救济之。如示同人寿住世百年，而八十即入灭者，则留二十年余福，以荫末法弟子。复留三藏教法，广令众生，依之修行，皆成胜果。悲愍爱念，利益无穷，是为悲念无尽恩。（三藏者，经藏、律藏、论藏也。）悲名愍伤，即拔苦之心也。谓菩萨愍念一切众生受种种苦，常怀悲心，拯救济拔，令其得脱，故名悲无量心。情有理无者，即空观对遣有执也。谓观遍计所执，於情则有，於理则无，唯虚妄起，都无体用，正应除遣也。谓欲界众生，多於男女情爱之境而起贪欲，故名情欲。惑即无明烦恼也。菩萨了妄即真，无明即是菩提，无著无不著，故云惑不能缚。（梵语菩提，华言道。）谓俱生分别及根本随烦恼等惑，是为惑无明。（俱生分别者，谓最初托胎，一念之识，与形俱生，即有分别也。根本随烦恼者，即前根本无明也。）谓诸众生由贪欲□恚愚痴等惑，根性昏钝，障蔽正道，是名惑障。谓佛全在众生心中故，则因门摄法无遗，故所说教，即众生心中自现，是名唯听无说。惧梦者，谓因内心有所怖惧，而形於梦也。惭即惭天，谓心常知惭，崇重贤善，耻昔过恶，则能对治无惭，息诸恶行也。谓菩萨以能惭愧，故远离一切罪行，兴起种种善法，是名惭力。惭者，惭天。愧者，愧人。谓既能惭愧，则不造诸恶业，以为成佛之资，故名惭愧财。谓内自羞惭，不敢作恶，修习善法，止息恶行，是名惭白法。谓菩萨忆念过去，不知惭天，於诸眷属，备造众恶；今为诸佛所知，而生於惭。是故发露忏悔，修行梵行，证得菩提，为诸众生说真实法，令修於惭，是名惭藏。此狱，俱舍论中亦名等活地狱。显宗论云：其中众生，手生铁爪，其爪长利，互相□忿，怀毒害想，以爪相攫，肉即堕落；或被斫刺磨捣，想为已死，冷风吹之，皮肉还生，寻复活起，故名想地狱。想即想念之义，阳焰即日光也。谓远望旷野，日光发焰如水溶漾，而实非水，渴者想为水。故以譬众生妄想，亦如阳焰本无实体，因念成想，皆是虚妄也。谓若人前世或有福德，或有罪障，有福德者多思想善事，则现善梦；有罪障者多思想恶事，则现恶梦，是名想梦。想即思想之义。谓意识与六尘相应，而成六想，和合积聚，故名想蕴。（六想者，谓意识著色想色、著声想声、著香想香、著味想味、著触想触、著法想法也。）想即思想之义。谓想是缘思幻想，实是般若真空，即幻想而明真空，是名想蕴实相。想即思想。谓意识想起六尘相貌之时，识於想中，生喜住著，故名想识住。谓想取六尘之想也。由不了六尘过患，伤失善根，以妄生缘想，起诸颠倒，是名想颠倒。（六尘者，色尘、声尘、香尘、味尘、触尘、法尘也。）谓收摄身心，常居寂定，无他异念，是名意业清净。意业，即意所起之业也，有善有恶。若贪欲、□恚、邪见，即意恶业也；若不贪欲、不□恚、不邪见，即意善业也。谓端心正意，想念诸佛菩萨相好，是名意业供养。谓於诸贤圣及同修梵行人处，起慈善心，不生妒害悭嫉之想，於诸众生起悲愍心，起利益心，令他欢喜，是名意业行慈。谓意根分别五尘，能入於法，故名意入。
谓意根对法，即能分别於法，是名意入。谓蠲除恶觉，离诸贪欲，是名意净戒。谓菩萨心意，同佛所行，於诸众生，未得度者，悉愿度脱，是名意力。谓意应弃四种恶：一、不嫉谄，二、不轻骂，谓不应以大行而诃骂小行之人也，三、不恼乱，四、不争竞，为一切众生平等说法，是名意安乐行。谓佛常处寂定，凡所思惟观察，皆不可思议，故名意密。谓修菩萨行者，欲成菩提，当防护意业，调和柔顺，离诸邪念，所谓贪欲□恚愚痴皆悉断除，是为意常柔顺。（梵语菩提，华言道。）谓菩萨修行时，虽被人毁訾骂辱，□恚呵责，闻已能忍，不起忿恨之心，是名意忍行。谓比丘住平等大慈，以修其意，常知众生诸根性欲，与众生乐，无有乖诤；亦知众生悉有佛性，未来必得心如佛心，是以敬之如佛，故名意慈和敬也。谓声闻、缘觉、菩萨以无漏定力，於十方世界随其意愿成身，故名意成身。谓意於五尘境界，若好若恶，悉能分别也。（五尘者，色尘、声尘、香尘、味尘、触尘也。）谓意根静默，一切世间法、出世间法，无不包容，故知意根圆满一千二百功德。（世间法，即人天所修之法。出世间法，即三乘人所修之法。）谓如来随自他意，处处受生，度诸有情。意有所往，身即随到，是名意生身。谓能觉知之根，名为意界。谓意根分别诸法之时，与识相应，而起想念，是名意相应想。谓意分别五尘好恶妍丑之境，即生苦乐之受，是名意触受。（五尘者，色尘、声尘、香尘、味尘、触尘也。）谓意能触，对一切世间所有色声香味触等种种之法，贪爱不舍，是名意触生爱。谓意根若对法尘，即生意识。意识生时，即能於五尘之境，分别善恶好丑也。
谓意以法为缘，而生意识。意识依根，而生意根，因识而能分别，以能分别前五根所缘色等五尘境界，是名意识。（五根者，眼根、耳根、鼻根、舌根、身根也。五尘者，色尘、声尘、香尘、味尘、触尘也。）
谓意法为缘而生意识，意识依根而生，意根因识即能分别，以能分别前五根所缘色等五尘境界，是名意识。若断此识，即成声闻、缘觉。（五根者，即眼根、耳根、鼻根、舌根、身根也。五尘者，即色尘、声尘、香尘、味尘、触尘也。）谓识依意根而能分别一切法相，名意识界。谓此识心，遍缘现前实有之境，於实境上分别长短方圆等相，名为假。是则此识三境皆缘，三量皆具，以其遍能分别假实诸境，是以所缘之境广也。（三境者，一性境，说见上。二独影境，谓思量过去之境，唯有影现於心。三本质境，谓於现身境上分别质相。三量者，一现量，说见上。二比量，谓於现前物上比度而知，如隔墙见烟，知彼有火。三非量，谓追缘过去未来之事。）意轮亦名记心轮。谓佛说法，先以意轮鉴知众生根器利钝，随宜演说，无有差谬也。谓愚痴凡夫，於五阴诸法，及世间事，种种妄想分别，非有为有，无常计常，随事执著，则成愚夫种性也。谓愚痴不了之人，当以因缘观治之。因缘观者，即观十二因缘也。以其迷倒，拨无因果，执著断常二见。故令观此十二因缘，三世相续，不断不常，以破愚痴之心。故云愚痴众生因缘观。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。三世者，过去、未来、现在也。）谓其虽在阿兰若处，诸根不利，暗钝愚鲁，经律论藏不能解了；於诸弟子，或犯禁戒，亦不能教令清净忏悔，是名愚痴僧也。（梵语阿兰若，华言闲静处。）谓於诸法中迷惑不了，名为愚痴。由其宿世悭吝法故，於现生中，而得此报也。感即众生，应即佛也。谓众生能以圆机感佛，佛即以妙应应之。如水不上升，月不下降，而一月普现众水，不可思议。经云：一切众生，皆是吾子。是也。谓无想定，是有漏业，能感无想天果报；灭尽定，是无漏业，不感三界生死果报。故云感果不感果异也。（三界者，欲界、色界、无色界也。）感通者，谓神妙不测，感之斯应也。盖修行之人，既证道果，内性明了，则无感而不通。故智论云：通有四义：一身能飞行，二移远能近，三彼没此出，四一念即至。如唐之万回与元圭禅师者是也。（万回兄戍安西，久无消息。母忧之。回即朝往，际晚而归，持兄书至，报云平善；往复万里，故称万回。元圭禅师居嵩山时，尝为岳神授五戒，感岳神，乞效神力报谢，为移北岫树木，植之东岭，为屏障也。）愧即愧人，谓心常知愧，不为暴恶，悔昔过非，则能对治无愧，息诸恶业也。谓内自惶愧，发露罪瑕，更不敢作，修习善法，止息恶行，是名愧白法。谓菩萨自愧往昔，及诸众生，於五欲境，具行恶法，感垢秽身；今为诸佛所知，而生於愧，是故发露忏悔，修行梵行，速成菩提，为诸众生说真实法，令修於愧，是名愧藏。（五欲者，色欲、声欲、香欲、味欲、触欲也。）谓佛从兜率下生人间，说法度生，酬宿因愿，是名愿佛。（梵语兜率，华言知足。）谓如来乘愿出生，无处不现。菩萨称佛出生而见，是名愿佛出生见。愿力者，即如来大愿之力也。而此愿力，非因爱见，不假思惟，乃是圣人旷劫度生功用而成，非思议之可及，岂识法之相应，是故唯识难判也。（劫，梵语具云劫波，华言分别时节。）此愿度有三种：一、求菩提愿，谓自求佛果；二、利乐他愿，谓救度一切众生；三、外化愿，谓外化有情，亦起自利利他之愿，是为愿度三行。谓众生处於生死之苦，轮转无际，灭智慧根，不能自济。我当为其说法，令得度脱也。谓由心住净戒而得自在，故能遍游十方世界，化导众生，随其所愿，悉皆满足。经云：住戒自在，能游十方，所去随愿，名曰愿心。经云：若诸菩萨发如是愿，我於何时当得作佛，十号具足，是名菩萨愿性行。（十号者，一如来、二应供、三正遍知、四明行足、五善逝、六世间解无上士、七调御丈夫、八天人师、九佛、十世尊也。）谓如来往昔因中发大誓愿，修诸功德，持令不失，是名愿持。谓众生在世，我慢自大，尊己贱彼，心存邪见，不慕圣道。我当开化，令入正真也。愿即誓愿，志求满足也。谓上求佛道，下化众生，尽未来际，成就行愿也。经云：菩萨成就一切众生，供养一切诸佛，尽未来劫，证得如来智慧，是名愿波罗蜜。（劫，梵语具云劫波，华言分别时节。）谓我设成正觉，得一切智时，众生困厄，被诸恼患，吾当济脱令断恩爱也。谓昔由闻法结缘，未得证果，曾发誓愿，务在得道。今乘宿愿，见佛闻法，故名愿生眷属。愿即誓愿。谓初修行之时，须发四弘誓愿，发大勇猛，成佛菩提，广化有情，知胜功德，是名愿胜勇猛。（四弘誓者，众生无边誓愿度，烦恼无数誓愿断，法门无量誓愿学，佛道无上誓愿成也。梵语菩提，华言道。）谓菩萨随所愿欲，於诸刹中，应时出现，成等正觉，无障无碍，是名愿自在。（刹，梵语具云刹摩，华言土田。）谓如来本愿，遍周法界，誓度一切众生，故从兜率降生人间，说法利生，酬宿因愿，是名愿身。（梵语兜率，华言知足。）谓众生没在生死苦海，无明暗蔽，悉无所知，我当为其显示如清净眼，内外无障，令其出离也。谓修圣道之人，以愿持身，不舍万行，长养一切善根。如世之食，资益身根，是为愿食。
愿即誓愿。谓修行之人，发弘誓愿，度脱众生，欲断烦恼而证菩提，以愿持身，常修万行，即得增长善根，资益慧命，犹世间之食，能养诸根，支持其命，故名愿食。谓人不杀众生，爱惜物命，令众得安，是名慈心。谓修禅之人，於其定中，忽然发心慈念众生，或缘亲人，或缘怨人，乃至五道众生，得乐之相，即发深定，悦乐清净，不可为喻，是为慈心善根发相。（五道者，天道、人道、饿鬼道、畜生道、地狱道也。）慈即爱念，谓以爱乐欢喜，起大慈心，能与他乐也；悲即愍伤，谓以恻怆怜愍，起大悲心，能拔他苦也。今依前问答，论观世音大悲拔苦，百千苦恼皆得解脱也。依后问答，论普门示现大慈与乐，即应以得度而为说法也。良由观音之人，观於普门之法，达於实相之理，愍诸众生，理具情迷，枉受众苦，失於本性之乐。是以即起慈悲，誓拔其苦，而与其乐。故以慈悲次人法而明之也。谓弘经之人，当须具大慈悲，覆护一切众生。以大慈故，则能与众生之乐；以大悲故，则能拔众生之苦。慈悲覆物，喻之如室。故经云：大慈悲为室也。谓如来无有饥渴羸损瘦乏等苦，为众生故，以平等慈悲，现行乞食，广作利益，是名慈悲平等，大作利益。慈能与乐，悲能拔苦。盖菩萨即於一念之中，遍观十界善恶苦乐，而起慈悲与拔之想。普令众生离一切苦，得一切乐，故名慈悲普。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。）慈名爱念，即与乐之心也。谓菩萨爱念一切众生，常求乐事，随彼所求而饶益之，故名慈无量心。慈葱者，乃葱之正名也。梵语涅盘，华言灭度。谓修菩萨行者，坚持戒律，绝诸妄想，故能厌恶生死之苦，而欣慕涅盘之乐也。慢者，谓同类相傲也。如於相似法中，执己相似。又於下劣中，执己为胜也。
谓贡高自举，轻慢他人也。慢习因者，谓慢习交陵，发於相恃，□纵驰骋，流逸不止，积致恶毒，故有血河毒海灌吞之报也。慢即自恃轻他也。谓诸众生，自恃种姓富贵，有德有才，轻蔑於他。由此慢心之所驱役，流转三界，故名为使。
自恃轻他之心名为慢。谓由恃己种姓、富贵、才能，轻蔑於他，是为慢使。慢者，恃己凌他也。谓人不以己之所有功德，与他校量，而生轻慢；若生轻他之心，是名慢垢。自恃轻他之心，名慢。谓既伏诸见，妄执之心则息。无智者谓为涅盘，滥叨高位，起大轻慢；慢心既发，废於正行。为是须观慢境也。（梵语涅盘，华言灭度。）谓我能他不能，我解他不解，因此起轻慢心，凌傲於人，昏迷不了，是名慢惑。慢即轻慢。谓自任其能，轻凌於他，起不敬心，傲慢结缚，而生烦恼，故名慢烦恼。自恃凌他曰慢，谓众生常起我慢、邪慢等，广行不善，由此能招未来苦果，不得解脱，是名慢结。（我慢者，恃己之能，凌侮於他也。邪慢者，不礼塔庙，不敬三宝，不诵经典也。）
慢者，自恃轻他也。谓上二界众生，爱染未断，慢心不息；由此慢心系缚，不能出离，故名结也。
谓诸众生为慢、过慢、慢过慢、我慢、增上慢、下劣慢、邪慢故，广行不善，由此遂招未来生死之苦，流转三界，不能出离，是名慢结。（慢者，同类相傲也。过慢者，相似法中，执己为胜也。慢过慢者，他本胜己，强谓胜他也。我慢者，恃己凌他也。增上慢者，未得之法，自谓已得也。下劣慢者，己本无能，反自矜夸也。邪慢者，执著邪见，凌慢他人也。）自持轻他之心为慢，谓自持种姓高贵，有多才能，轻蔑於他，不能舍去，故名慢著心。谓心生□慢，计己为胜，视他为劣，是名慢见。慢过慢者，於胜争胜也。谓他本胜於己，而执己为胜，言我定能胜於他也。慢者，恃己凌他也。谓慢惑种子，潜伏藏识，随附不舍，能生种种□重□慢，故名慢随眠。谓在家之人，既受戒行施，当以智慧，观察此身虚假不实，由贪□痴起诸烦恼，招集无量生死之苦，能修善道，证涅盘乐，是名慧具足。（梵语涅盘，华言灭度。）谓四念处之慧，照了一切诸法，若慧根增长，则能除一切邪妄之执，破一切偏小之慧，故名慧力。
谓菩萨有大智慧，照了诸法皆空，虽亿千魔兵而不能恼，是名慧力。谓至极之理心既能造，即发通明慧性，以此慧性分明照了，是名慧境界。慧者，智慧也。谓能断除烦恼，显发本性，故名慧学。此慧度有三种：一、生空无分别慧，谓平等照了俗谛之法，无生灭相；二、法空无分别慧，谓平等照了真谛之法，悟性本空；三、俱空无分别慧，谓全照中道，超前二空，悉皆平等，是为慧度三行。（俗谛者，谓建立一切法也；真谛者，谓泯绝一切法也。）谓由闻正法，生大智慧，故名慧德处。善入佛法，造心分别为慧。谓精进之心，既已现前，则纯真之慧，自然发显。经云：心精现前，纯以智慧，名曰慧心。谓佛之智慧心光湛寂，照了一切诸法，成就一切种智，是为慧心奇特。正则不邪，直则不曲。谓闻是大涅盘甚深之法，则智慧增明，造理真实，心无邪曲，是为慧心正直也。谓由观受阴，无苦乐相，即得智慧忍。以分别诸法，皆悉空寂，智慧即生故也。解知之心为慧。谓行者既发三禅之乐，此乐微妙，若非善巧解慧，则不能方便长养，故名慧支。
解知之心名慧，谓行者既发第三禅之乐，此乐微妙，难得增长，若非善巧解慧，则不能方便长养也。谓佛具一切智慧，无边无际不可尽；故随慧而说，亦无有尽，是名慧无减。谓四念处之慧，为定法所摄，内性自照，不从他知，是名慧根。慧眼者，谓二乘之人，以所得慧眼，观一切法皆空，不见有众生相，及灭一切异相，舍离诸著，不受一切法也。（二乘者，声闻乘、缘觉乘也。）谓菩萨智慧具足，了知世间、出世间一切诸法，皆从业报诸行因缘所造，悉是虚假，无有坚固；欲令众生知其实性，广为宣说，是名慧藏。谓以智慧断除无明惑业之缚，而得解脱，故名慧解脱。谓佛於因中，由修般若妙慧，成就法身，圆极真常，满菩提果，众智庄严，是为慧足。（梵语菩提，华言道。）谓二乘因修无漏智慧，得证此身，故名慧身。（无漏智慧者，即是观十二因缘，及观四谛之智慧也。修此智慧者，即能断三界烦恼，出离有漏生死也。）谓菩萨以大妙慧，为诸众生分别宣说深法句义，亦欲令其开发慧性，照了万法本来空寂，是为菩萨慧门。谓众生由懈怠蔽覆於心，不能精进勤修圣道之行，是名懈怠心。谓身心懒惰，於诸道业不能精进修习，因而恼乱，是名懈怠随烦恼。谓比丘懒□恣纵，则自於戒律必不能坚守，何况为师而授人戒也。梵语戍博迦（无翻），此尊者与九百阿罗汉，多分住在香醉山中。成佛相者，佛具三十二相。相师言：太子具足是相，若舍王位，出家求道，必得成佛，名遍十方，化导一切也。成劫者，谓世界初成立也。有二十小劫。第一小劫，因过去劫坏空之后，第二禅光音天空中布金色云，注大洪雨，积风轮上，结为水轮；有大风起，吹水生沫，而成须弥等山。时一切有情皆集光音天中。天众既多，居处迫窄。其福减者，下生世间。最初有一天子从光音天没，来生大梵天中，是为梵王，其寿六十小劫。第二小劫，光音诸天来生初禅梵世天中，为梵辅天，其寿四十小劫。第三小劫，光音诸天复有来生梵世天中，为梵众天，其寿二十小劫。如是渐渐下生欲界天中。时光音诸天，有福尽者，化生为人，飞行自在，无有男女之相；地涌甘泉，味如酥蜜，因试尝之，遂生味著，失其神通，及以身光。世间大暗，黑风吹海，漂出日月，置须弥山腹，照四天下，乃有昼夜。彼时众生由耽地味，颜色□悴；复食自然粳稻，残秽在身，为欲蠲除，便生二道，成男女根。宿习力故，便生淫欲，夫妻共住。光音诸天后来生者，入母胎中，遂有胎生。时自然粳稻，朝刈暮熟，刈复随生，米长四寸。后因人多，贪取渐生，糠刈已不生。第四小劫，乃至第二十小劫，皆悉一增一减，名为成劫。（梵语须弥，华言妙高。）谓比丘有犯戒罪，许容对众首露，其罪得灭，成就善根，是名成善羯磨也。谓於假名实法上，计我、我所，而起言说，成决定论，是名成妄想。（假名者，谓名字虚假也；实法者，谓五阴之法是实有也。我、我所者，我即假名，我所即五阴色身等也。）谓圆教菩萨饶润成熟一切众生，而无限量；譬如大雨，四方俱下，一切卉木丛林，遍令生长华果，悉皆成就，故名成就众生普。谓修菩萨行者，於净戒中，不敢毁犯，於身语意，清净无染，若有过失，即能忏悔，令其戒体圆满无亏，是名成就加行圆满。论云：此菩萨为众生故，随所应度，随处受用，不避边地及邪见家，是名成就大力菩萨。谓阿难既闻如来所说十二部经，能依此法修摄其心，得发禅定，故名成就定意。谓修菩萨行者，於宿世中曾修福善，故於今生种种资身之具，悉无匮乏；复能为他广行惠施，心不悭吝，是名成就宿因圆满。成就忍力者，谓菩萨修习一切诸忍辱行，成就无生法忍之力也。（无生法忍者，谓一切诸法，本来不生，於此法中，忍可印证也。）谓修菩萨行者，为法出家，不为活命。但为求无上菩提及求大涅盘乐，勇猛精进，不生懈怠之心，不杂众恶之法，不受当来生老病死之苦，是名成就意乐圆满。（梵语菩提，华言道。梵语涅盘，华言灭度。）成，即成就。谓因、缘合而成果也。盖成就如来第一义果德之性，是名成性自性。谓如来为欲利乐诸众生故，普於十方世界，示现种种神通变化，引诸众生，令入圣道，成本愿力所应作事，是名成所作智。谓诸圣人所说法音，皆为引导众生出离生死，而成於声，故名成所引声。谓佛於菩提树下，降伏诸魔，朗然大悟，证无上果，是名成正觉佛。（梵语菩提，华言道。谓之菩提树者，以佛於此树下成道，而得名也。）菩萨修行，以智慧观察，成熟一切佛法，既已成熟，历劫不坏；譬如火性之热，能使依地所生一切种子及诸药等，悉能成熟也。（劫，梵语具云劫波，华言分别时节。）谓如来了知众生善根成熟，随时化度，咸令解脱，是为成熟有缘化不失时。菩萨修因既圆，妙果成熟，而慧光发现，能使一切有情见闻之者，咸得六根清净；譬如莲华成熟，若眼睹其色，鼻闻其香，则诸根亦得清净也。（六根者，眼根、耳根、鼻根、舌根、身根、意根也。）一多缘起和合为成，谓种种缘起之义，共成法界总相之体也。如眼耳等诸根，共成一身之用，故云成相。谓如来出现世间，成佛道已，随机应感，适彼时缘，而起化导，是为成等正觉化不失时。谓第八会重会普光明殿，说成行因果，离世间法。自第五十三卷至第五十九卷，共一品。初明五位因，后明八相果，故名成行因果也。（五位者，十住、十行、十回向、十地、等觉也。八相者，降兜率、托胎、降生、出家、降魔、成道、说法、入涅盘也。）成即所成之果也。外道见果藉因成，成必有坏，因是相仍，遂计为转变也。谓礼佛时，身仪不正，而与轻慢相应，如碓上下，佛制有过，是名成过礼。谓菩萨降伏魔已，放大光明，即便入定，悉知过去所造善恶，死此生彼之事。於腊月八日，明星出时，豁然大悟，得无上道，成最正觉，是名成道相。谓於五阴等法中，无明不了，妄计有我、我所之实，故名为我。谓菩萨得真圆通，能令求福众生，但持我之名号，与彼俱持无数菩萨名号之人较量所得福德，等无有异，是为无畏。经云：能令众生持我名号，与彼共持六十二恒河沙诸法王子，二人福慧，正等无异。是也。非想非非想处，亦无色界天也。谓菩萨修戒定慧，证我三昧。以此天居无色界顶，谓是涅盘果报，犹有细烦恼等惑，而不自在，故以此三昧，令其舍离烦恼，亦得证此也。我即自在无碍之谓也。盖菩萨了知无我法中而有真我，得大自在，无有障碍，以破声闻之人，不应於诸法中执为无我、无我所，是名我修。（我所者，谓五阴之身及资生等物也。）我者，自在无碍之谓也。然有妄我、真我。若外道、凡夫於五阴身强立主宰，执之为我，乃是妄我。若佛所具八自在，称为我者，即是真我，故名我德。（五阴者，色阴、受阴、想阴、行阴、识阴也。八自在我者，一能示一身以为多身，二示一尘身满大千界，三大身轻举远到，四现无量类常居一土，五诸根互用，六得一切法如无法想，七说一偈义经无量劫，八身遍诸处犹如虚空也。）我心亦名我慢，即我执也。谓由觉知生我慢心，故云从智大生我心。我慢者，恃己凌他也。谓倚恃己之所能，欺凌於他也。谓人礼佛，身虽设拜，无有敬心，外睹似恭，内怀我慢，是名我慢礼。谓我慢贡高，邪见执蔽，不能下心敬事诸佛菩萨师僧父母，及不能学如来正法，是名我慢重障。谓外道之人，多起邪见，我慢贡高，如山峻耸，虽闻正法，非惟不信，复有谤法之过，招其恶报，是故不为转法轮也。谓於色受想行识五蕴法中，妄执我身及所受用之物，皆为我所，是名我所妄想。谓此宗执著有我，及计有无等法悉皆是有，是为我、法俱有宗。谓阿罗汉断见、思惑尽，更不受三界生死，故云我生已尽。（梵语阿罗汉，华言无学。见、思惑者，谓意根对法尘起诸分别，名见惑；眼等五根对色等五尘起诸贪爱，名思惑也。三界者，欲界、色界、无色界也。）我相者，谓众生於涅盘之理，心有所证，而其有所证取之心，执著不忘，认之为我，名为我相。经云：是故证取方现我体。是也。（梵语涅盘，华言灭度。）
谓众生於五阴法中，若即若离，计我、我所之实，是名我相。（五阴者，色阴、受阴、想阴、行阴、识阴也。若即若离者，谓计即阴是我，离阴是我也。我、我所者，我即假名，我所即五阴也。）谓於五蕴之法，强立主宰，名为我执。若推求色受想行识之五法，皆无自性，不见我体，是名我空。（五蕴者，色蕴、受蕴、想蕴、行蕴、识蕴也。）谓不知此身五蕴所成，虚假不实，妄计为身，强立主宰，恒执为我，是为我见。（五蕴者，色蕴、受蕴、想蕴、行蕴、识蕴，为五也。）
谓众生於五阴法中，妄计有我、我所，执之为实，强立主宰，是名我见。（五阴者，色阴、受阴、想阴、行阴、识阴也。我、我所者，我即众生假名，我所即五阴之身也。）谓於色受想行识五蕴法中，妄计有我，是名我见妄想。谓人妄执我见，心怀贡高，□恚一切众生，是以离於菩萨行也。我见，即见取也。谓於非涅盘法中，妄自分别，以为涅盘，生心取著，名为见取。由此我见，增长惑业，束缚於身，不得解脱，故名我见身缚。（梵语涅盘，华言灭度。）我者，即佛性真实之我也；无我者，谓佛性中无有我也。谓二乘为无明之惑所覆，不了无我法中而有真我，故於佛性真我之中，妄计无我，是为无我颠倒。
我即佛性真实之我，无我，即佛性中无有我也。谓二乘为无明所覆，不了无我法中而有真我，故於佛性真我之中，妄计无我，是名无我颠倒。华严钞云：我见我慢，名为我语。云何此二独名我语？由此二种说有我故。又云：随假言说，起於我执，随执取著，故名我语取。（我见者，於五阴等法中，不了虚假，妄计有我也。我慢者，谓以我为胜，而轻慢於他也。）谓在家之人，起净信心，受佛禁戒，不杀不盗不邪淫不妄语不饮酒，持此五戒，一无毁犯，是名戒具足。戒净华者，谓摄律仪等戒，即正语、正业、正命也。谓二乘持守戒法，摄身口意业，若戒行清净，则道果自成也。（摄律仪者，谓一切戒法，无不聚摄也。正语、正业、正命者，即身口意三业也。正，即不邪也。若三业不邪，则戒体清净矣。）谓於非戒中，谬以为戒，取著成行，故名戒取。如外道鸡狗等戒是也。（鸡狗戒者，外道妄计我身前世从鸡中来，故今学寒鸡独立为行；若妄计从狗中来，即□粪秽等是也。）
谓执邪为道，非因计因。如持鸡狗等戒，以为可得清净解脱是也。（鸡狗等戒者，外道妄计，自谓前世从鸡狗中来，即便独足而立，及□粪秽以为苦行也。）戒取者，谓诸外道，於非戒中，谬以为戒，如鸡狗等邪戒，以为真戒，取以进行也。由此戒取，驱役心神，流转不息，故名为使。（鸡狗戒者，谓外道自计前世从鸡狗中来，今即学鸡一足独立，如狗□粪秽也。）
谓於非戒中，谬以为戒，取以进行；如外道妄持鸡狗等邪戒，执为正戒，是为戒取使。（鸡狗戒者，谓外道妄计前世从鸡狗中来，即独立、□秽，而行苦行也。）谓外道之人，於非戒中谬以为戒，取以进行，如鸡狗戒等，是名戒取结。（鸡狗戒者，谓外道计自身前世从鸡中来，即便独立等；或计从狗中来，即便□粪秽等是也。）
戒取者，谓诸外道，於非戒中取以为戒，即邪戒也。由此邪执，系缚三界，无有出期，故名结也。谓於非戒之中，谬以为戒，强执胜妙，希取进行，是名戒取见。戒者，禁戒也。谓能防止身口意所作之恶业，故名戒学。戒律藏者，谓佛所制在家、出家及大乘、小乘诸品戒法，如僧只等律部。是也。谓心回向佛，则於净戒，安住不失。经云：心光密回，获佛常凝，无上妙净，安住无为，得无遗失，名曰戒心。谓由观色阴而不犯禁制，即得戒忍；以作无作戒体，皆是色摄故也。（作无作戒者，谓初受戒时，有所作为，执守坚持，名为作也；持守既久，虽不作意，而任运无所毁犯，名无作也。）谓因戒急故，得生人天中，虽生人天中，由乘缓故，不乐闻法，是名戒急乘缓。谓菩萨严持禁戒，於诸众生无有恶害之心；若无恶害之心，一切众生常所乐见，身口意业悉令清净，是名戒璎珞庄严。（亦名见取），谓不知如来正戒，而於邪戒中妄自分别，取以进行，如牛狗等戒，执取为实。得少功德，自以为足。私窃邪计，不修正因，是为戒盗见。（牛狗戒者，谓外道计前世从牛狗中来，即以食草□秽为戒，而修苦行也。）戒盗亦名戒取。本非是戒，强以为戒，名为戒盗。又取以进行，复名戒取。如外道诸戒是也。由此邪戒，增长惑业，束缚於身，不得解脱，故名戒盗身缚。谓外道之人，於所受持若戒若禁，妄计为最为上，为胜为妙，随起言说，唯此谛实，余皆虚妄；自谓由此戒禁，能得出离，是名戒禁取。谓菩萨奉持三世诸佛无尽净戒，具足圆满，无所毁犯。念诸众生颠倒破戒，我成菩提，说真实法，令离颠倒，同得此戒，是名戒藏。（三世者，过去、现在、未来也。）谓比丘於如来所制戒律，常能坚守执持，无有毁犯过失，具是功德，方宜为人戒法之师也。（梵语比丘，华言乞士。）戒即戒律。谓戒为解脱之本，能防身口意之非，止身口意之恶，以为成佛之资，故名戒财。谓二乘因持无作之戒，戒法成就，证得此身，故名戒身。（二乘者，声闻乘、缘觉乘也。无作戒者，不作意持，任运无犯，名无作戒也。）菩萨修行，於诸戒律，坚持无犯，以戒能灭身口之恶，犹香能除粪秽之气。故经云：戒香芬馥，广布充满，譬如莲华开敷，妙香广布，遐迩皆闻也。谓佛说华严经，或在摩竭提国，及十方世界故也。谓佛说华严经，或局在娑婆世界内摩竭提国故也。（梵语娑婆，华言能忍。梵语摩竭提，华言善胜。）谓佛说华严经，处染净二相，皆尽同一法界故也。谓佛说华严经，或通十方世界故也。所作即一切造作也，外道见世间诸所作为，分明晓了，生灭不定，遂计为转变也。谓阿罗汉本求出离三界，修诸梵行，生死既尽，梵行既立，故云所作已办。谓虚空实有，为万物所依，若言虚空定无，则万物无所依，是名所依不成。谓修行根熟之人，依於正行之位，断诸烦恼，而能断之心，相续不舍，故名所依位烦恼现行。所依能依相者，谓色身。四大种子是所依相，四大造色是能依相也。（四大者，地大、水大、火大、风大也。造色者，即眼、耳、鼻、舌、身诸根也。）谓华严第一会，菩提场说，如来依正果报法门，自第一卷至第十一卷，共六品。前五品，显舍那依正果德；后一品，明佛本因，令人信乐，故名所信因果也。（梵语菩提，华言道。谓如来成道说法之处，故云菩提场。六品者，世主妙严品、如来现相品、普贤三昧品、世界成就品、华藏世界品、遮那品也。）谓根身、种子、器世间三类之境，皆由本识之所变现；以此三境无分别性，故名所变无记。谓如来所宣言教，训诲众生，或说大乘，或说小乘，随类现形，种种设化，利益无量。故云所宣训诲不可尽。谓此香水海，因为风轮所持而得安住，故曰所持香海。梵语菩提，华言道。谓人宿有善本，具正知见，欲求出世妙道，即发心修行，是名所求菩提发心。所知障，亦名智障。谓执所证之法，障蔽智慧之性，是名所知障。谓心所缘色声香味触法六尘之境，其相显现于外，是名所缘境相。谓凡所说事，穷其自性，惟圣智所知；凡愚不了，但依彼事，而生言说，是名所说事妄想。谓手指纤细圆长，端直[月*庸]好，指节参差，光润可爱，胜余人也。谓如□菩萨，父母俱盲，帝释遥知，下至其所，为言：宜合阴阳，当生儿子。答言：夫妇既悉出家，为道法故，不得如此。帝释复言：不合阴阳，当以手摩脐下，即便怀胎。果如其言，而生□子，是名手摩受胎。（□音闪，目暂见。）谓修菩萨行者，好行布施，济人缺乏，能感手足柔软，相好圆满之报也。谓手足极妙柔软，胜余身分也。谓手指中间，缦网交合，文同绮画，犹如鹅王之足也。谓双臂修直，不俯不仰，平立过膝也。谓寄托一事，即显无尽法门，令人深生信解。疏云：自在即称为王，润益即名法云。金色世界即是本性，弥勒楼阁即是法门。胜热婆罗门火聚刀山，即是般若。是也。（梵语弥勒，华言慈氏。胜热婆罗门者，即善财五十三参中，第九参之善知识也。）谓托王舍、耆□崛山等事而为观也。名从事立，借事为观，以导执情，故名托事观。（王舍等事，表对观法者，王表心王，舍表五阴舍，即是令观五阴也。梵语耆□崛，华言灵鹫。若表对者，灵表心王，鹫表受想行，山表色阴，亦是令观五阴也。）谓菩萨将托胎时，观净饭王性行仁贤，摩耶夫人前五百世曾为菩萨母，应往彼托胎。大机之人，见乘□檀楼阁；小机之人，见乘六牙白象，与无量诸天，作诸伎乐，从右胁入，身映於外，如处琉璃，是名托胎相。（梵语摩耶，具云摩诃摩耶，华言大术。）谓依前相续缘念苦乐等境，心起著故，是名执取相。谓如以手击鼓等声，手属执受大种，鼓属不执受大种，故名执受不执受大种声。执即执持，受即领受。谓人於内四大种，有所执受也。而言声者，如手相击，及语言等声，皆由内四大种而出，故名执受大种声。（四大种者，谓人身中地水火风也。）大梵天，色界初禅天也。即韦陀论师所执那罗延天，能生四姓，又从脐中生大莲华，莲华之上，有梵天祖翁。梵天能生一切有命、无命之物，是故执此天是常、是一、是万物因、是涅盘因也。（祖翁者，谓梵天是万物之祖也。）谓顺世外道，执地水火风四大种子，是能生万物之因。以为世间万物，从四大生，灭后还归四大。如身根，坚相是地，湿相是水，热相是火，动相是风，乃知身与万物，不离四大。是故执四大种是常、是一、是万物因、是涅盘因也。微尘，极细之尘也。谓路伽耶论师，计色心等法，皆从极细所生。谓四大极细是常，能生□色，虽是极微，而体实有，以世间□物无常，极微之因不坏。是故执极微是常、是一、是万物因、是涅盘因也。（梵语路伽耶，华言顺世。四大者，地大、水大、火大、风大也。谓於苦乐等境，不了虚无，妄起执著，与心相应，见、思烦恼之惑污其净心，故名执相应染，即是六□中第三执取相、第四计名字相也。（见、思者，见即分别也。谓意根对法尘，起诸邪见，故名见惑。思即思惟也，又贪染曰思。谓眼耳鼻舌身五根，贪爱色声香味触五尘，而起想著，故名思惑。六□者，智相、相续相、执取相、计名字相、起业相、业系苦相也。）方即方所。谓方论师，计东西南北四方皆能生人，人生天地，灭后还入於方。盖谓尽虚空界，无不是方、是所，一切人物，或生或死，不离方所。故执方是常、是一、是万物因、是涅盘因也。时即时节，谓时散外道，执一切物皆从时生，如种植等物，有时生果，有时不生，遂以时有作用。或舒或卷，令彼枝条随时荣枯。时虽微细，固不可见，以节气华实之类，故知有时。是故执时是常、是一、是万物因、是涅盘因也。（梵语涅盘，华言灭度。）谓外道执法与性其体亦同亦不同，故云亦一亦异。执有法者，谓外道於五阴等法，执为实有也。有等性者，谓执五阴等法，皆有自性也。其体定一者，谓法之与性其体各无差别，故云定一。（五阴者，色阴、受阴、想阴、行阴、识阴也。）谓外道执法与性其体各自不同，故云定异。谓外道执法与性其体非同非不同，故云非一非异。神我者，外道执第八藏识为神我也。谓迦毗罗外道，论二十五谛之主，以为冥初生觉，从觉生我心，从我心生色声香味触五尘，从五尘生地水火风空五大，从五大生眼耳鼻舌身意手足口大遗小遗十一根，并神我，共成二十五谛。以前二十四谛从神我而生，依神我为主，谓神我常觉明了，安处其中，常住不坏，摄受诸法。是故执神我是常、是一、是万物因、是涅盘因也。（梵语迦毗罗，华言黄色。谓其头如金色，尝作僧□论者是也。冥初者，又曰冥谛。谓外道能观八万劫事，八万劫前，则冥然不见故也。觉者，即知觉也。我心者，即外道我慢之心也。）空即虚空。谓口力论师，执虚空为万物因，以为从空生风，从风生火，从火生暖，暖生水，水生冻，冻坚作地，地生五谷，五谷生命，命没还归虚空。是故执空是常、是一、是万物因、是涅盘因也。（五谷者，禾麻黍菽麦也。）胜妙者，谓那罗延天最胜最妙也。盖韦陀论师，执那罗延天能生四姓，谓口生婆罗门，两臂生刹利，两[月*(比/土)]生毗舍，两脚生首陀，盖那罗延脐中生大莲华，莲华之上生梵天，梵天能生万物。乃以此天是梵天之主，最胜最妙，是故执此是常、是一、是万物因、是涅盘因也。（梵语那罗延，华言钩锁力，又云坚固。梵语韦陀，华言智论。梵语婆罗门，华言净行。梵语刹帝利，华言田主，即王种也。梵语毗舍，华言商贾。梵语首陀，华言农人。）自在天者，即色究竟天，三千世界之主也。此涂灰外道，并诸婆罗门，共执自在天是万物之因。谓此天有四德：一体实、二遍、三常、四能生诸法。又计此天有三身：一者，法身，谓体常周遍，量同虚空，能生万物。二、受用身，谓在色天之上。三、变化身，谓随形六道，教化众生。是故执此天是常、是一、是万物因、是涅盘因也。（色究竟天即色界第十八天也。涂灰者，谓以灰涂身，而为苦行，因而名也。六道者，天道、人道、阿修罗道、饿鬼道、畜生道、地狱道也。）谓於他人趋承服事折旋俯仰等，而起贪著也。修行之人，观彼趋承服事，自作死想，犹如枯木，而生厌离，令心清净。谓如来说净名、思益等经，抑挫小果声闻，褒扬大乘菩萨，是名抑扬教。谓外道修行，寒入深渊，忍受冻苦，执此苦行，以为得果之因，是名投渊外道。谓坐禅之人，若以不得胜定，令心无味，故成懈怠，而欲睡眠；於是之时，必当谛观诸禅功德，策励精进，则定相现前，三昧可得，是为折伏懈怠。折即折挫，伏即摧伏。谓六道众生，於三界中贪著五欲，流转生死，卒难度脱。故如来说诸善恶果报，及以地狱等种种苦切之言，折伏其心，而摄受之，是名折伏摄。（六道者，天道、人道、修罗道、饿鬼道、畜生道、地狱道也。三界者，欲界、色界、无色界也。五欲者，色欲、声欲、香欲、味欲、触欲也。）一、阿提梵者珊耶，护持戒人不为冢墓鬼所娆；二、因台罗因台罗，护持戒人门户，辟除邪恶；三、阿伽风施婆多，护持戒人不为外气鬼神所害；四、佛昙弥摩多哆，护持戒人不为灾火所延；五、多赖叉三密陀，护持戒人不为偷盗所侵。一、荼刍毗愈陀尼，护持戒人身，辟除邪鬼；二、输多利输陀尼，护持戒人六情，悉令完具；三、毗楼遮那世波，护持戒人腹内，使五藏平调；四、阿陀龙摩坻，护持戒人血脉，悉令通畅；五、婆罗桓尼和婆，护持戒人爪指，无所毁伤。（六情，即眼耳鼻舌身意六根也。五藏者，心肝脾肺肾也。）一、坻摩阿毗婆驮，护持戒人出入往来，使得安宁；二、阿修输婆罗陀，护持戒人所□饮食，悉使甘香；三、婆罗摩□雄雌，护持戒人睡梦平安，觉寤欢悦；四、婆罗门地□哆，护持戒人不为蛊毒所中；五、邪摩呼哆耶舍，护持戒人，不为雾露之毒所害。一、佛驮仙陀楼哆，护持戒人口舌斗诤不行；二、□□耶薮多婆，护持戒人不为瘟疟鬼所持；三、涅坭醯驮多耶，护持戒人不为县官所得；四、阿逻多赖都耶，护持戒人舍宅四方，驱逐凶殃；五、波罗那佛昙，护持戒人平定舍宅。一、阿摩罗斯兜嘻，护持戒人若入山林，不为虎狼所害；二、那罗门□兜帝，护持戒人不为伤亡所娆；三、□尼干那波护，持戒人除恶鸟鸣狐鸣；四、荼□斗毗舍罗，护持戒人除犬鼠变怪；五、伽摩毗那□尼□，护持戒人不为凶注所牵。（凶注者，谓阴司注写凶恶之事也。）谓第四果之人，见、思惑尽，而证无学，於己所证，恐有退失，善加守护，令见、思习气更不再起，不复流转三界。故云护所灭流。（见、思习气，谓见、思惑之余习气分也。）佛种者，佛之种性也。谓诸佛、菩萨以大悲心绍隆佛种，令诸众生舍俗出家，剃发染衣，修行圣道，使无断绝也。宝星陀罗尼经云：一切国土中，所有陀罗尼流行之地，令其人王，常得拥护，势力自在；亦能拥护王之政教；一切不祥之事，皆悉断灭。复令财谷丰饶，人民安乐也。（梵语陀罗尼，华言咒，即愿也；亦云捻持，即真言也。）正法者，即四谛等真正之法也。谓诸佛、菩萨以大悲心，护持如来正法，使一切邪魔外道，无能恼乱，令诸众生正信乐闻，弘通流布，利益无穷也。（四谛者，苦谛、集谛、灭谛、道谛也。）谓修菩萨行，即当弘持正法，宣说妙义，展转流布，不断佛种。如经所说，爱乐正法，常乐演说，读诵书写，思惟其义，广宣敷扬，令其流布之类，是名护法。
护法者，谓诸佛所说教法，弘护在人。故如来於灵山会上，付嘱国王大臣，为法护卫。然出家奉佛者，尤当勉力精进，作世舟航，渡诸沦溺，以护佛法，而令久住也。谓世间之人，虽不闻法，或见法欲灭之相，遂作是念：无量众生，造诸恶业，当遭大苦。我今修菩萨道，护持正法，为诸众生灭无量苦。以此护法为增上缘，故乐佛大智，发菩提心。谓心进无退，则能保护任持一切佛法，而佛之气分，与己相接。经云：心进安然，保持不失，十方如来气分交接，名护法心。谓於所证之法，心生爱乐，善加守护，故名护法。凡修道之人，若受苦时，当念我从往昔劫中，弃本逐末，流浪诸有，多起冤憎，违害无限；今虽无犯，是我宿殃恶业果熟，所以甘心忍受，都无怨恨。作是观时，与理相应，体冤进道，故名报冤行。（劫，梵语具云劫波，华言分别时节。）报即果报，谓行善恶之因，即得善恶之报，是名报因。谓业力定故，报不可改，然时有可转，故时节不定，是名报定时不定。谓三界诸天，皆有五种神通，乃至鬼神亦有小通。虽则胜劣不同，俱能变现无碍，此之神通，乃由果报自然感得，是名报得通力。（三界者，欲界、色界、无色界也。五通者，天眼通、天耳通、他心通、宿命通、如意通也。）谓菩萨先有恩德及於众生，或施以财物，或脱诸苦难，及免诸恐怖，救疗众病，令得安乐。而众生知恩欲酬报者，菩萨则不欲其世间财利，但观其供养父母，乃至受持禁戒，是名报恩巧方便。谓父母有养育之恩，师长有教诲之恩，若能供养恭敬，非惟报答其恩，抑且自然获福，是名报恩福田。谓由宿世善恶为因，感报今世之果也。如往世作诸善业之因，则感今世富乐之果；作诸恶业之因，则感贫苦之果，是名报果。谓始从初住，终至妙觉极果，智聚方圆；由智契理，报得此身，故云报身。报身者，以如如智契如如境，以境发智，以智照境，境智冥合，即是报身。言寿量者，境既无量无边，常住不灭；智亦如是。即此智慧名为寿命。经云：我智力如是，久修业所得慧光，照无量寿命无数劫。是也。（如如者，境如即如智，智如即如境，盖言境、智不二也。）修因感报，名之为报。然有自报、他报之别：自报即理智如如，他报即相好无尽，是名报身。梵语卢舍那，华言净满。谓诸惑净尽，众德悉圆。又云光明遍照，谓内以智光照真法界（即自报身也），外以身光照应大机（即他报身也），如来者，转法轮论云：第一义谛名如，正觉名来。是也。（第一义谛者，谓中道之理，无二无别也。）谓鬼神先知，诸天变化，中阴了生，神龙隐变，是名报通。（中阴了生者，谓人死之后，未曾托生，於中阴中，即能了知托生之处也。）报即果报。谓由烦恼惑业，生在地狱、畜生、饿鬼诸趣，因此障蔽正道，是名报障。
报即果报。谓诸众生由烦恼惑业为因，而感地狱畜生饿鬼诸趣之报，不闻正道，是名报障。谓於诸佛所说之经，时常披阅看读不释手也。谓一石广二由旬，厚半由旬；兜率天一百年，以六铢衣拂一遍；拂尽此石，乃为一劫，是名拂石喻。（梵语由旬，华言限量。梵语兜率，华言知足。六铢衣者，谓衣重六铢也。）担木，树名，以山形似此树，故名担木。高广各一万五百由旬。拘利太子，乃斛饭王之长子，即佛之从兄弟也。梵语拘勿投，亦云拘某陀，华言黄莲华。拘尸城诸力士，得一分舍利，即於国中起塔供养。梵语拘留孙，华言所应断。谓断一切烦恼，永尽无余。於贤劫中第九减劫，人寿减至六万岁时，出世成佛，为千佛首。谓诸众生，不具正信之心，但生邪恶之见，而於一切善恶因缘果报，悉皆拨以为无，是以流转生死也。择，即拣择。谓用智慧观察诸法之时，善能简别真伪，而不谬取虚伪之法，故名择法觉分。择即拣择，灭即寂灭。谓声闻之人，用智拣择，远离见、思系缚，即证寂灭真空之理，是名择灭无为。持者，任持也。谓日宫殿，因风任持，行於空中而不坠落也。持谓任持，业谓业用，如说第八藏识，识是本体，藏是业用，摄用归体，体能持用，藏即是识，故名藏识体，持业用是为持业释。谓修行之人，於习禅时，功行纯熟，安住正定，不由作意，任运持善不失，持恶不生也。谓菩萨於所受持之法，悉能宣演开导，而无遗忘，是名持力。持地山者，谓与地相持故，又名地持者，文互用耳，又名鱼觜山者，以海中有鱼觜尖，其山形如彼鱼故也。又名持边山者，以此山护持围绕内六山故也。高广各六百五十六由旬零。谓从无间道后，起解脱道，则能摄持所断烦恼，不令更起，故名持对治。（解脱道者，不系名解，自在名脱，谓解脱一切惑业之缚也。）谓人心常念戒，忆持无忘，不作诸恶，是名持戒。
持戒者，即防非止恶之义。谓奉持如来戒律，则能防止身口所作之恶也。谓菩萨修行般若，虽坚持净戒，无所毁缺；然以空慧照之，则不见有能持、能犯之相，是为持戒不缺，而不依戒。谓修菩萨行者，坚持禁戒，行头陀行，威仪具足；不轻他人，於诸尘境，心无染著，是为持戒方便也。（梵语头陀，华言抖擞。）谓菩萨护持禁戒，未曾违舍。见犯戒者，怜愍悲哀；见奉戒者，尊重爱敬。复以戒法传化他人，心不疲厌，是名持戒无尽。谓修菩萨行者，能持诸戒律，以净身心，制伏过非，则离一切破戒之污染也。谓菩萨具大威力，於诸佛所，说修多罗法，文句义理，一生受持，乃至无数生受持；及诸佛名号、劫数、授记、修多罗等，无量无尽，皆能受持，无有忘失，是名持藏。持轴山者。谓山峰上耸，形如车轴也，高广各二万一千由旬。谓以杀心故，而用网罟取捕诸鱼，或食或卖，伤害物命，是为恶律仪。谓以杀心故，网捕禽鸟，或食或卖，伤害生命，是为恶律仪。谓因缘所生之法，若分别定无，即是损减实有成就之性，是名损减边。谓菩萨智慧，通达诸法，名字分别无滞，捷如影响，故名捷辩。（菩萨，梵语具云菩提萨□，华言觉有情。）谓如来能知菩萨久修梵行，功业成就者，即与授菩提之记，是为授菩萨记化不失时。（梵语菩提，华言道。）掉举者，摇动也。谓心念动摇，不能摄伏，於诸禅观无由成就也。谓外境纷扰，身心动摇，不能摄伏，因而恼乱，是名掉举随烦恼。掉悔者，掉动也，身无故游行为掉；掉己思惟，心中忧恼为悔。谓诸众生，以此掉悔盖覆心识，禅定、善法不能发生，沉滞三界，无有出期，故名盖也。掉者动也。谓上二界众生，心念散动，退失禅定；由此掉心系缚，不能出离，故名结也。（上二界者，色界、无色界也。）梵语提头赖吒，华言持国。谓此天能护持国土，即东方天王，居须弥山半，第四层之东黄金□，领干闼婆、富单那等，守护东方也。（梵语干闼婆，华言香阴，即帝释之乐神也。梵语富单那，华言主热病鬼。）梵语提头赖吒，又云提多罗吒，华言持国。谓能护持国土也，亦云安民，谓令人民悉得安隐也。居须弥山东黄金山。（梵语须弥，华言妙高。）梵语提婆，华言天，乃龙树弟子也。以其造百论、大丈夫等论，故称论师。梵语提舍尼，华言向彼悔。僧只律云：此罪应对众发露忏悔。是也。梵语提舍尼，华言向彼悔，从对治境以立名。僧只律云：此罪应发露也。盖言此罪轻於前之三罪，乃容对众发露悔过，故以杖罪配之。梵语揭逻蓝，华言杂秽。谓人於胎位中，初七日内，受质之相，状如凝酥，是名揭逻蓝。谓菩萨住是三昧，则能於一切法中，通达无碍，不见是法如是相，不见是法不如是相；於众生中亦无好丑诤论，但随其心行而摄受度脱之，是名摄一切有诤无诤三昧。谓如来所说之经，摄持所化一切众生故也。摄众生戒者，谓能摄受一切众生也。能摄之行，即是慈悲喜舍。慈名爱念，能与众生乐故；悲名怜愍，能拔众生苦故；喜名喜庆，庆一切众生离苦得乐故；舍名无憎无爱，常念众生，同得无憎无爱故。以此等法，摄诸众生也。谓闻此经显说圆融地位，即一位之中，具摄诸位功德，期心证入，成摄位益。谓修行之人，於习禅时，摄心宁静，则禅定可成；若觉一念稍动，即便摄持，令心安住也。摄受，含摄容受也。谓人依於父母妻子奴婢僮仆等，以为我所摄受，故名摄受依。谓三界惑业系缚之法及不系缚之法，悉依真实之见之所摄受，是名摄受因。谓诸众生，由造种种恶业之因，摄取未来苦果，展转轮回，不能解脱，是为摄受因过失。谓佛善知众生诸根利钝，随机摄受，开导教化，令彼咸闻法要，进修妙行，出离生死，是为摄受奇特。谓妄计色受想行识五蕴之法摄持聚集，而成一切众生，是名摄受积聚妄想。摄善法戒者，所行之行，能摄一切善法也。谓身口意所作善法及闻思修三慧，布施等六度之法，无不聚摄，故名摄善法戒。（三慧者，一闻慧，谓闻法而生智慧也；二思慧，谓思惟而生智慧也；三修慧，谓修习而生智慧也。六度者，一布施、二持戒、三忍辱、四精进、五禅定、六智慧也。）谓菩萨既修六度梵行，不为烦恼恶业邪见之所倾动，摄持世间、出世间一切善法，心不放逸，是名摄善法精进。（六度者，一布施、二持戒、三忍辱、四精进、五禅定、六智慧也。）谓以前五种，一切诸法，唯心所现，故摄为教体也。起信论云：所言法者，谓众生心是，心则摄一切世间、出世间法。是也。摄律仪戒者，谓一切律仪，无不聚摄也。律即法律，是禁止之义；仪即仪式，是轨范之义。法苑珠林云：摄律仪者，要唯有四：一者不得为利养故，自赞毁他。二者不得故悭，不施前人。（即外人也。）三者不得□心打骂众生。四者不得谤大乘经典。持此四法，无恶不离，故名摄律仪戒。德即果德，因即修因。谓善财见德云至瞿波，寄三贤十圣之位，显不可思议，摄三世圣贤事行之德，成一念悉具之因，是名摄德成因相。（梵语瞿波，华言女。三贤者，即十住、十行、十回向诸位菩萨也。十圣者，即十地菩萨也。）谓如来具无碍智，能知众生清净信心，随顺时缘，而摄化之，是为摄诸净信化不失时。谓菩萨住是三昧，则三乘法皆摄入是三昧中，如一切众流皆归於海，是名摄诸法海三昧，（三乘者，声闻乘、缘觉乘、菩萨乘也。）谓菩萨住是三昧，於正定聚、邪定聚、不定聚，一切众生都无所弃，一心摄取，而不见有邪、正等相，是名摄诸邪正相三昧。我即我见，慢即□慢。谓修行之人，当先摧灭我慢之心，而於佛法僧三宝及一切众生之前，皆起恭敬也。梵语摩[目*侯]罗伽，华言大腹行。罗什法师云是地龙而腹行，又云是大蟒神而腹行也。摩伽陀国阿□世王，得一分舍利，归国起塔供养。（梵语摩伽陀，华言善胜。梵语阿□世，华言未生怨。）梵语摩利支，华言阳焰，以其形相不可见、不可执，如彼阳焰也。此天常行日月之前，护国护民，救兵戈等难。大摩利支天经中，有最上心真言，曰：□，摩利支，娑缚贺。若人持此真言，无不感应，其不思议神力，诚可依凭也。梵语摩呼罗伽，华言大蝮行，即大蟒蛇也。谓若摩呼罗伽，乐脱其伦，菩萨即於彼前，应现摩呼罗伽身而为说法，令其成就也。梵语摩尼，又云末尼，华言离垢，即珠宝也。此宝光净，不为垢秽所染。故圆觉钞又云如意。谓意中所须财宝衣服饮食种种之物，此珠悉能出生，令人皆得如意，故名为宝。梵语摩尼，又云末尼，华言离垢。此宝光净，不为尘垢所染；若以青物裹之投水，水色即青；红黄赤白，亦复如是。谓等觉菩萨无明之惑将尽，位居十地之上，其随类现形，化用自在。故以摩尼宝轮对等觉位也。（等觉者，望后妙觉，犹有一等，胜前诸位，得称为觉也。）梵语摩怛理迦，华言本母。谓反覆论议，则能出生一切义理故也。摩沙豆，疑即大豆也。盖梵语摩诃，华言大，今云摩沙者，乃梵音，远近不同也。谓以此豆，和於米粟，煮为粥也。梵语摩罗伽陀。大智度论云绿色珠，此宝出金翅鸟口边，能辟一切诸毒，世所希有，故名为宝。梵语摩罗伽隶，华言码瑙。其色赤白如马之脑，因以名焉。以其可琢成器，世所希有，故名为宝。梵语摩诃曼殊沙，华言大柔软，亦云大赤华。梵语摩诃，华言大，即大适意，亦云大白华。梵语摩诃衍，华言大乘。摩诃衍藏者，即佛所说法华、涅盘、华严等诸大乘经。是也。梵语摩诃迦叶，华言大龟氏。其先代学道，灵龟负仙图而应。从德命族，故名大龟氏。能行头陀上行，故称上行第一。（梵语头陀，华言抖擞。）梵语摩诃迦叶，华言大饮光。谓其修灭尽定，意根已灭，虽灭意根，而能了知一切诸法。故云：圆明了知，不因心念。（灭尽定者，受想心灭，身证此定也。）又云跋难陀。梵语三文陀达多，摩醯沙达多（无翻），此二人是释种，性多愚痴，不受人语；住黑山聚落，作诸非威仪事。闻佛令阿难来作驱出羯磨，二人便走到於王道聚落。后三文陀达多，以猪祠庙生天。梵语摩醯首罗，华言大自在，又翻威灵，或云三目，故为三界尊极之主。辅行记云：色界天三目、八臂，骑白牛，执白拂，有大威力，居菩萨住处；能知大千世界雨滴之数，统摄大千世界，於色界中此天独尊也。（三界者，欲界、色界、无色界也。）梵语摩醯首罗，华言大自在。谓法云地菩萨，修行十地法门，具足众德，多作第四禅摩醯首罗天王，主三千世界；於法自在，能授声闻、独觉、一切菩萨，波罗蜜道，所有问难，无能屈者；以自光明，能令众生，身心清凉，皆得安隐，故云摩醯首罗天王。谓菩萨住是三昧，则能放种种光明，照诸三昧，悉皆明了，是名放光三昧。谓佛将说法华，先放毫光，照於此土，以至他土，与常放光有异，故名放光瑞。经云：佛放眉间白毫相光，遍照东方万八千世界。是也。谓世尊入于三昧，从足千辐轮相，放大光明，上至肉髻及诸毛孔中，皆放光明，遍照十方国土，为诸菩萨而说此经，是名放光般若。（梵语三昧，华言正定。）谓纵恣自逸，耽著欲境，不能检束，因而恼乱，是名放逸随烦恼。故杀者，谓作意故伤物命也。谓由前修十行，神通满足，成就诸佛所行事已，又当修此回向之行；然回向之行，以悲愿之心为最，化度众生，而无能度之相。回此无为之心，趣向寂灭之地。经云：当度众生，灭除度相；回无为心，向涅盘路，名救一切众生，离众生相回向。（梵语涅盘，华言灭度。）谓贫穷之人，所须缺乏，饥馁逼切，无所哀告。当起慈悯之心，随其所须，皆周给之，是为福田。教谓圆顿妙教，即一佛乘也。如来於前四时，随顺机缘，不得已而权说诸乘。至于法华，开显权即是实。故经云：十方佛土中，唯有一乘法，无二亦无三，故名教一也。（四时者，华严时、鹿苑时、方等时、般若时也。无二者，谓无藏教、通教之二也。无三者，谓无藏教、通教、别教之三也。）谓无慈悲之心，即自杀生，亦教他人杀生，是名教他杀。教体浅深者，谓如来说教，必有其体。若演华严之教，则以海印三昧，及事事无碍为体。今通论一大藏教，从浅至深，略而明之，有十体也。（梵语三昧，华言正定。海印三昧者，谓大海澄□，万像皆现，如印印物；如来智海，清净湛然，一切众生心念根欲，在如来三昧智中，犹海现像也。十体者，音声语言体、名句文身体、通取四法体、通摄所诠体、诸法显义体、摄境唯心体、会缘入实体、理事无碍体、事事无碍体、海印炳现体也。）谓如来无畏说法，为令声闻、缘觉自耻小乘之证，而向慕大乘之道。犹师子震吼，教告子息，令其跳跃增进勇猛也。教，即教训。导，即导引。谓决择是非，辩论得失，教导於人，令其开悟真实之智。心未定者，令心得定；心已定者，令得解脱，故名教导论。教所被机者，谓此圆融具德之教，正被一乘圆顿之机。诸大菩萨及无信等从类收摄，略有十机。令其信解悟入，同游华严性海。经云：我等诸佛，护持此法，令未来一切菩萨，未曾闻者，皆悉得闻，乃至深入如来境界。是也。（十机者，无信机、违真机、大实机、狭劣机、守权机、正为机、兼为机、引为机、权为机、远为机也。）谓比丘以如来所制戒法教授於人，令其如法受持，成就圣道，出离生死，具是功德，方宜为人戒法之师也。宣传圣言曰教，训诲於我曰授；即教授之师也。谓其人内外方便，通塞障碍皆能决了，是名教授善知识。教授阿□黎者，即比丘教授之师也。谓既得戒法，必须得师教授威仪。律云：从教授得威仪者。是也。谓或从如来，或从佛弟子，所闻正教，即如其教，不增不减，教授他人，是名教教授。谓一切无漏善法，教化众生，能破无明烦恼业障也。（无漏者，不漏落生死也。）教即圣人对机所说一切言教也。夫教本应机，机宜不同；部部别异，故名教别；诸部虽异，通是佛说，故名教通。所谓从缘故教别，从说故教通也。（部部者，经教部类也。）谓法华经唯谈一乘实相之理，如来以此教化一切善根成熟菩萨，随顺法器，令其得证佛果，故名教菩萨法。（菩萨，梵语具云菩提萨□，华言觉有情。）谓如上理事之教皆名为本。禀教修行，名之为迹，故名教行本迹。谓菩萨悯彼地狱之苦，即发慈悲喜舍之心，说法教诫，令诸众生，藉此教诫，从地狱出，生天人中，受诸快乐，是为教诫示导。教即教诲，诫即警诫。谓如来教诸弟子，是应作，是不应作；是应信，是不应信；是应亲近，是不应亲近；是法杂染，是法清净；行如是道得声闻乘，行如是道得缘觉乘，行如是道成就大乘，现诸神变，而为教诫，是名教诫神变。教起因缘者，明此经教法兴起之因缘也。谓如来出现，最初欲说甚深大法，即从眉间白毫相中，放大光明，以清净智眼，普观法界一切众生，具有如来智慧德相，但以妄想执著，不知不见。於是称法界性，而说此经，令诸众生修习圣道，永离妄想执著，自於身中，得见如来广大智慧，与佛无异。此则开示众生等有佛智因缘，而令斯教兴也。谓如来说教，必有发起因缘。此佛地经，佛告妙生菩萨，有五种法，摄大觉地，而说是经，即教起因缘分。（五种法者，一清净法界智、二大圆镜智、三平等性智、四妙观察智、五成所作智也。）教道有二：一谓别教菩萨，於十住、十行、十回向位中，依凭佛教方便修行，是名约行教道。二谓如来与住行向诸位菩萨说登十地之法，是名约说教道。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）谓菩萨若入教邑聚落，常加精专行菩萨行，於诸博奕、酒肆、欢宴、歌舞，及余一切非应行处，即当远离。是故菩萨不为声色所惑、尘劳所染也。心常放逸名曰散乱，谓著诸缘境，令心流逸，恒不寂静，因而恼乱，是名散乱随烦恼。谓意识不缘五尘之境，但散乱遍计诸法，或缘空华水月等诸色相，或缘过去现在未来一切诸法，此非定中，又非梦境，是名散位独头意识。谓修行之人，观虫□已，复观死尸，为禽兽所食，分裂破散，筋断骨离，头足交横，是为散想。谓菩萨住是三昧，则能於一切法中，疑网悉断，得一切诸法实相，是名散疑三昧。谓五阴和合，故有人相。若以智慧分别破散五阴与人，则空无所有；如辐辋辕毂，众合为车，若离散各在一处，则失车名，是名散空。
谓一切诸法，因缘假合而成，皆无和合之相，故名散空。散脂，梵语具云散脂修摩，华言密。陀罗尼集云：鬼子母有三男，长名唯奢文，次名散脂大将，次小名摩尼跋陀，能於十方世界，覆护一切众生，为除衰恼等患。常地居，或空居，各有五百眷属，领二十八部鬼神，随是经典所流布处，与诸鬼神，往至彼所，随逐拥护说法者，消灭诸恶，令得安隐；仍以身口意三密而加被之。谓众味精气，从毛孔入，此身密加被也；庄严言辞，辩不断绝，此口密加被也；心进勇锐等，此意密加被也。至令闻者受人天乐，疾得菩提，其於赏善罚恶，功亦大矣。谓诸比丘，於大德之人，居上座者，恭敬顺事，勤求法要，是故能令正法不灭。数事，即五蕴、十二入、十八界等法也。谓第四果之人，能观五蕴等法皆悉空寂；而见、思之惑俱尽，不复流转三界。故云数事所灭流。（五蕴者，色蕴、受蕴、想蕴、行蕴、识蕴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）谓人不辞劳苦，数出入息，自然摄诸散乱，心得寂静，安住正理，与定相应；由此证於道果，而得涅盘之乐，故名数出入息先苦后乐。数息者，修行之人，调和气息，不涩不滑，安详徐数，从一至十，摄心在数，不令驰散。盖欲界众生，心多驰动，□散难摄，故须数息制其散乱，是为入定之要，故以数息为初门也。从数起论，名为数论。又论能生数，名为数论。其造数论及学数论者，皆名数论师。计冥谛生者，百论云：从冥生觉，乃至神我，共成二十五谛；以前二十四谛从神我而生，依神我为主，谓神我常觉明了，常住不坏，摄受诸法，是故执神我是常、是一、是万物因、是涅盘因也。（二十五谛者，冥初自性谛，即冥谛也；智大谛，即觉也；我心谛；五唯谛，即色声香味触也；五大谛，即地水火风空也；五知根谛，即眼耳鼻舌身也；五作业根谛，即口手足大便小便也；心平等根谛；神我谛，神我即识神也。）数量数者，即一多之数量也。谓由一多之数，而能安立一切诸法也。文即字也。依类象形为字，形声相称曰文。谓一切契经，皆以文为身，文成语为句，诠显其义，必藉於文，是为文句。谓如来所说经教妙义，横[一/旦]十方，竖彻三际，大无不周，细无所遗，是以小根浅智之人，不能窥其奥妙。故云文字之义不可尽。（三际者，过去、现在、未来也。）文字是能诠之文，般若是所诠之法。能所合成，以语言文字，性本空寂，故名文字般若。文是所依体者，文即文字，为一切义理所依，复为能诠契经之体也。梵语文殊师利，华言妙德。谓明见佛性，具足法身般若，解脱三德，不可思议，故名妙德也。
梵语文殊师利，华言妙德。谓具不可思议种种微妙功德，故名妙德。文殊师利白佛言：我观如来不异相、不动相、不作相、无生相、无灭相、不有相、不无相等。佛即答云：若能如是见於如来，心无所取、亦无不取等，甚为希有。此经因文殊发问而说，是名文殊问般若。（梵语文殊师利，华言妙德。）文即文字，为名句二法所依。故唯识论云：文即是字，为二所依。又楞伽经：名为字身，谓声相有长短，音韵有高下，是为文身。谓法将灭时，出家之人，或居城郭村落，贪求利养，我慢贡高，悖理乱常，争长竞短，向彼说此，向此说彼，互相毁谤，争斗不已。惟知构造其非，不解弘持其教，是为法没时之秽行也。第一子，梵语名摩诃男（无翻），从佛出家，即於鹿苑中最初得度。第二子，梵语名阿那律，华言无灭，又云无贫。从佛出家，所谓天眼第一者是也。梵语斫迦罗，华言轮围。谓此山金刚轮围，纯宝所成，诸自在仙咸在其中；以喻不动地菩萨，无功用道，得心自在，化菩萨众，如斫迦罗山王也。（无功用道，即无功用行也，谓菩萨顺性而修，虽加功用行，而能离於行相也。）谓菩萨住是三昧，能观苦、空、无常、无我、不净等相，於一切世间，心生厌离，不起乐著之想，是名断喜三昧，（苦者，谓观五阴之身，实有生死逼迫等苦也。空者，谓身及诸法，本来皆空也。无常者，谓身及诸法，终归坏灭也。无我者，谓四大各离，何者是我也。不净者，谓观身相皆不净也。）谓众生知一切烦恼惑业，能招生死之苦，於是修无间道，断除惑业，故名断对治。（无间道者，观道相续无有间断也。）断即断除，谓断惑业净尽，随所调伏众生之处，恶不能染，纵任自在，无有累缚，是名断德。
断德亦名解脱。谓如来断除一切烦恼惑业，净尽无余，是为断德。谓修行之人，昔因恣纵身口意业，造作诸恶，不计昼夜；今则策励不休，断诸恶行，修功补过，无善不为，以此翻破三业造罪之心也。谓圆教菩萨，即观中道，正破无明，无明既破，一切见、思尘沙之惑自然先断，故名断惑普。（见、思惑者，谓意根对法尘而起分别曰见；眼等五根对色等五尘而起贪爱曰思。尘沙惑者，谓众生见、思之惑种类众多，如尘若沙也。）谓观有余涅盘之相，断诸结使，得无漏道。作是想者，智慧相应，得断三毒，是名断想。（梵语涅盘，华言灭度。有余涅盘者，谓二乘之人，虽断见、思之惑，尚余色身未灭也。结即结缚，使即驱使，谓烦恼之缚，驱使众生入生死海也。无漏者，谓不漏落生死也。三毒者，贪毒、□毒、痴毒也。）谓断贪□痴等烦恼，得成道果，是名断戒。谓所起恶不善法，断已复生，更须精进摄受，令不生起；断而又断，是名断断。谓人能断欲，必自持戒。持戒之人，正念坚定，立行端方，神所呵护，妖邪莫挠，虽有咒术，不能加也。妄想作业，以杀为首。谓菩萨证悟实性，断灭妄想，大慈心发，无杀害念。能令众生入彼罗刹鬼国，鬼自灭恶，是为无畏。经云：入诸鬼国，鬼不能害。是也。（梵语罗刹，华言速疾鬼。）断疑净华者，即见道也。谓初果须陀洹修无漏行观，断除疑惑，见道分明，则内心清净，道果自成也。（梵语须陀洹，华言预流。疑惑即见惑，谓意根对法尘，起诸分别也。）用即力用，谓以大乘妙法，开示圆机。在迹门，令断权疑而生实信；在本门，令断近疑而生远信，故名断疑生信为用也。（迹门者，此经二十八品，前十四品所谈是也。迹犹足迹，如人住处，则有行往之迹。谓如来从久远之本，以垂近成之迹也。本门者，后十四品所谈是也。本犹根本，谓如来开近成之迹，以显久远之本也。）谓修行之人，所作恶行，既忏悔已，即须决断，不可更作，以此翻破恶念相续之心也。谓佛极解脱道初发起时，一切众生所有无明之惑，一时究竟顿断，此举如来望众生界无有一法而非清净，故名断等。谓菩萨住是三昧，则能於乐中不生喜，苦中不生□，不苦不乐中不生不知舍心；於此三受，远离不著，则心灭缘断，是名断缘三昧。论云：见五众灭，即外道自谓色受想行识今世灭已更不再生，是名断见。
谓不知诸法本性空寂，常住不坏，而反起断灭之见，妄计此身死已不复更生，是为断见。
谓众生於五阴之身，妄计今世灭已，更不再生，则成断灭，是名断见。谓菩萨以正念故，而能了知，一切烦恼杂染等法，皆由六根为因，六尘为缘之所生起，以了知故，而悉远离，故得六根清净，而无所染著也。谓修行之人，当以诸佛正知正见，断除疑惑，而於善恶诸境，皆无障碍也。谓如来能断一切烦恼业障，永尽无余。世出世间，无有超过其上，是名断障无上也。梵语斯陀含，华言一来，谓此人将入斯陀含道，未至本位，不称为果，但称为向，言其从此向第二果也。梵语斯陀含，华言一来，谓欲界有九品思惑，前之六品已断，后之三品尚在，更须欲界一番受生，故名一来。以其应受人天供养，为世福田，是故灭后，应当起塔供养。（思惑者，谓眼等五根对色等五尘而起贪爱也。）梵语斯陀含，华言一来，即第二果也。谓此人於欲界九品思惑中断前六品尽，后三品犹在，须更来欲界一番受生，故名一来。（思惑者，谓眼等五根对色等五尘，心起贪爱，迷惑不了也。九品者，於上中下三品中，又各分三品也。）论云：此菩萨初发心故，若生边地及邪见家，既不能度人，又自败坏善根。譬如真金在泥，终不变坏；若是铜铁在泥，则坏。是故新发意菩萨，不生边地及邪见家。（真金喻大力菩萨，铜铁喻新发意菩萨。）方即就法得名，轨持为义。谓双持体相，十界常规，能令一切众生师轨执而生解也。（双持体相者，体即是性，谓持性与相也。十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。）方即方法，便即便宜，犹善巧也。谓如来说布施得大富，说持戒得生天，说忍辱得离诸□恚，说精进得具诸功德，说禅定得息诸散乱，说智慧得舍诸烦恼，如是种种方便，开化众生，莫不为令超脱苦轮，得诸法乐也。谓由前妙行，既与佛同，则自行利他，善巧方便，具足不缺。经云：既游道胎，亲奉觉胤，如胎已成，人相不缺，名方便具足住。（道胎者，谓道果之胎，以喻菩萨之入圣道也。觉胤者，觉即是佛，谓佛之胤嗣也。）方便犹善巧也，智既契理，即照群机，照必垂应，机感即生，此生非生；机缘既尽，应身即灭，此灭非灭。不生不灭，名方便净涅盘。（此生非生者，谓机感即生，心常寂灭也。此灭非灭者，谓缘尽即灭，应用常兴也。）
方便犹善巧也。谓智能契理，即照群机，照必垂应，机感即生，此生非生；机缘既尽，应身即灭，此灭非灭；不生不灭，名方便净涅盘。（此生非生者，谓机感即生，心常寂灭也；此灭非灭者，谓缘尽即灭，应用常兴也。）谓世间之人，於现世中，亲近善友知识，闻其善巧方便说法，遂发菩提之心，是名方便力。谓修菩萨行者，於诸有情，或於圣教有未入者，令其趣入；已趣入者，令其成熟；已成熟者，令其解脱；乃至诸戒律仪，受持毁犯，种种方便，令诸有情，皆得利益，是为方便善巧。谓眼等诸识，能为方便引发第八识善恶之种，譬如水土以为发生谷麦等芽孽之方便，是名方便因。此方便度有三种：一、进趣果向方便，谓修诸功德，回向佛果；二、巧会有无方便，谓能善巧融会真俗二谛之理；三、不舍不受方便，谓拔济众生，了达能所皆空，而不舍离，是为方便度三行。方，即方法。便，即便宜。修方便道，普化众生也。谓二乘及小教菩萨方便化他，则止齐其所得，未名为普。圆教菩萨以真俗二谛为方便，照真，则以真身益物；照俗，则以应身赴机。资发中道，利十界机，故名方便普。谓修四谛十二因缘方便之道，而证二乘之果，是为方便法轮。（四谛者，苦谛、集谛、灭谛、道谛也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）方即方法，便即便宜。谓善巧方便，随机利物，称适缘宜也。经云：菩萨教化众生而不□倦，随其心乐，而为现身说法，是名方便波罗蜜。谓世间有智之人，先以心意筹量随宜方便，造作经书论议，开导於人，是为方便流布真实义。方便，犹善巧也。谓方便之德，非寂而寂，善巧分别诸法，名为方便，即道种智也。（非寂而寂者，寂谓寂静，以寂静故，了一切法皆从因缘而生，性本空寂，以显方便之德也。道种智者，谓能用诸佛一切道法，发起一切众生善种故也。）谓善巧随机，化用自在，名为方便。以此方便为道，故名方便菩提。谓菩萨以种种方便，调伏众生。如初发心者，教持禁戒，脱离生死。已发心者，教令亲近善友，受持经法，是名方便调伏。方便，犹善巧也。谓随缘历境，安心不动，是名方便随缘止。谓曲媚豪势，通使四方，巧言多求，以自活命，是名方口食也。方即方法，相即轨持也。谓无边法相，恒沙性德，皆由此心轨持含摄。故云方是心相。方相者，谓结界之地，其形方正也。以其四方或一方有长流之水，则以水为界相；若是无源，不常流者，则不可为界相。或有树，则以树为界相；若是枯朽之树，及不相连者，亦不可也。或有路，则以路为界相；若是断绝之路，亦不可也。或有石，则以石为界相；若是散漫之石，亦不可也。此处若无水、树等，则当立石或种树於四边，以为界相也。众机普被曰方，四教并谈曰等。时者，谓次说方等诸经，如日照平地之时也。盖由前鹿苑中说小乘法，二乘之人，得少为足，便谓究竟，故假维摩居士以呵斥之，使其耻小慕大。故说维摩、楞伽等经，是名方等时也。（四教者，藏教、通教、别教、圆教也。）方即四方。谓此外道，计四方能生人，人能生天地；灭后还入於方也。谓菩萨修行般若，於世间、出世间一切诸法，无不通达明了；故於他人言论，悉能辩其邪正是非，不为所惑，是为於他言论，其心不动。六斋日，即每月初八、十四、十五、二十三、二十九、三十日。以此六日，四天王差遣使者，巡察世间。若遇修善人民，注禄增寿；不善人民，即降灾殃。若能敕诸境内，令行不杀，则合国常臻福善，永享安荣，是即忏悔也。（四天王者，东方持国天王、南方增长天王、西方广目天王、北方多闻天王。）谓若听法时，须一心信受，不可起念：此说法师破戒不住律仪，我今不应从彼听法。是名於坏戒不作异意。谓若听法时，须一心信受，不可起念：此说法师言辞不文，我今不应从彼听法。是名於坏文不作异意。谓若听法时，须一心信受，不可起念：此说法师种姓微贱，我今不应从彼听法。是名於坏族不作异意。谓若听法时，须一心信受，不可起念：此说法师多怀忿恚，不以美言宣说诸法，我今不应从彼听法。是名於坏美不作异意。谓若听法时，须一心信受，不可起念：此说法师容貌丑陋，我今不应从彼听法。是名於坏色不作异意。谓世间众生，穷劫有之，无有初始，故名无始众生。菩萨发愿度诸众生，以本愿力，现为阐提。故楞伽经云：菩萨以本愿方便，不般涅盘，是名於无始众生发愿一阐提。谓能施之人，著於邪见，言无慧施及施果报；受者持戒多闻，知有慧施及施果报，是名施不净受净也。谓菩萨广运慈悲之心，愍诸有情，广行给施，平等无厌；了达性空，而不求於果报，是为菩萨实德。谓所闻之法，为他演说，或施与经卷，不专自用，但欲利他也。谓在家之人，受前戒法，能於一切所有之财，不悭不惜，施济贫乏，修此舍行，是名施具足。谓能施之人，持戒多闻，知有慧施及施果报；受者破戒邪见，言无慧施及施果报，是名施净受不净也。谓人不得食，身羸力弱，若能以食施之，即为施力。其施力者，得世世多力、终无耗减报。谓施者、受者俱破戒无闻，著於邪见，言无有施及施果报，是名施受俱不净。谓施者、受者，俱能持戒，多闻智慧，知有所施及施果报，是名施、受俱净也。谓人七日不得食则死，若能以食施之，即为施命。其施命者，得世世长寿、财富无量报。谓能觉世无常，发心舍财，起立塔寺，供养三宝，所获福报，如众河入于大海，流注不断。施物既多，其福亦多，是名施多得福多。（三宝者，佛宝、法宝、僧宝也。）谓饮酒歌舞等事，费用极多，而无福报，是名施多得福少。谓人不得食，心愁身危，不能自安，若人以食施之，即为施安。其施安者，得世世安隐、不遇灾患报。谓能以慈心供奉道德之人，彼人受已，精进学道。施物虽少，其福弥大，是名施少得福多。谓以悭贪恶意施邪见外道，施物既少，得福亦少。是名施少得福少。此施度有三种：一、财施，谓以己所有财物，施与他人，令其安乐；二、法施，谓以佛法，为诸众生演说，令其开悟；三、无畏施，谓於诸众生，无杀害心，令其无所怖惧，是为施度三行。谓有众生，心作是念：我於此中，独得布施，勿与余人；设有余人，勿令过我，是名施悭。（过我者，谓所施过多於我也。）物即资财珍宝等物，谓能体达一切皆空，岂有此物，而为所施，是名施物空。谓修行之人，若遇贫穷之人来乞之时，须食与食，须衣与衣，乃至卧具医药，随其所欲，皆悉施与；因施获福，是名施福业也。谓能施之人，体达我身本空，岂有我为能施。既知无我，则无希望福报之心，是名施空。谓人不得食，颜色憔悴，若能以食施之，即为施色。其施色者，得世世端正、人见□喜报。谓菩萨禀性仁慈，常行十施，无有一念悔恨之心，亦不求於果报，但为利益法界众生，是名施藏。（十施者，分减施、竭尽施、内施、外施、内外施、一切施、过去施、未来施、现在施、究竟施也。）施设，犹建立也。谓人依五蕴中，假用言说，施设我及众生各各不同，有如是生类，如是种姓，如是名字，如是饮食，如是苦乐寿夭等，是名施设依。（五蕴者，色蕴、受蕴、想蕴、行蕴、识蕴也。）谓世间之人，各各随业受报，因假父母遗体，便即施设，而有男女之名，故名施设有。谓人不得食，困不能言，若能以食施之，即为施辩。其施辩者，得辩慧通达、闻者喜悦报。佛言往昔有佛，名尽胜如来。会中有两种比丘，一名无胜，一名常欢。时波罗柰城有大爱长者妇，名善幻。两种比丘往来其家，以为檀越。无胜比丘为断漏故，供养无乏。常欢比丘结使未除，供养微薄。常欢比丘兴嫉妒心，诽谤无胜与善幻通，不以道法供养，乃恩爱耳。时常欢者，则我身是。善幻妇者，今旃荼是（旃荼亦名旃沙）。我时谤无胜，故受诸苦报，今虽得佛，由此余殃，我为外道比丘王臣说法之时，却被多舌童女，系盂起腹，来至我前，谤曰：沙门何以不说家事？乃说他事。今汝自乐，不知我苦。汝先共我通，使我有身，今当临月。事须酥油以养小儿，尽当给我，尔时众会皆低头默然。时释提桓因化作一鼠，入其衣裹，啮盂系断，忽然落地。众等见已，皆大欢喜。（旃荼，梵语具云旃荼罗，华言严帜，又云屠者。谓恶业自严行时，摇铃持竹为标帜也。梵语檀，华言施。言檀越者，华梵兼举耳。谓能行施，则超越贫穷之海也。断漏者，言断生死之漏也。结使者，即惑业也。梵语释提桓因，华言能天主。）（又作旃荼罗），梵语旃陀罗，华言屠者。谓屠者之家，杀心盛大，恼害众生，见者伤慈，坏善根本。比丘若行乞食，此处不可往也。（旃荼罗者，华言严帜。谓此屠者，恶业自严，行时摇铃持竹为[巾*票]帜，以使人知其为恶者也。）族，即姓族。姓，即种姓。谓矜诞心起，常念世族种姓有高有下，故名族姓觉。（矜诞者，夸大之谓也。）谓菩萨随一切众生根性，所乐闻法而为说之。皆契真理，无有差失，故名无[路-各+束]谬辩。谓於五欲违情等境，心常忍辱，不起忿怒也。谓於一切众生，不生愤恚，不欲损恼，此无□法，是善种性，能为无量善法根本，故名无□善根。谓□恨生於违拒，既能自觉，又能觉他；自他之利兼成，则□恨自无也。经云：自觉觉他，得无违拒，名无□恨行。无上甚深者，谓如来所证阿耨多罗三藐三菩提，而一切声闻、辟支佛等所不能思议也。（梵语阿耨多罗三藐三菩提，华言无上正等正觉。辟支，梵语具云辟支迦罗，华言缘觉。）谓等觉、妙觉，坐於道场，断诸烦恼，成阿耨多罗三藐三菩提，是名无上菩提。（等觉者，去后妙觉佛位犹有一等，胜前诸位，得称为觉。妙觉者，自觉觉他，觉行圆满也。）圣人垂训之谓教，分别同异之谓相。此经纯圆极妙，异乎偏小诸教，喻如醍醐上味，不同乳酪生熟二酥，故名无上醍醐为教相也。念佛之人，常行平等之心，於诸众生，尊重恭敬，不生轻慢，是名无下劣心。谓佛行住坐卧，常不离甚深胜定，是名无不定心。谓佛於一切法，悉皆照知方舍，无有一法不了知而舍之者，是名无不知已舍。无为位有六法：一、虚空无为，（真空之理，离诸障碍，犹如虚空，无所作为也。）二、择灭无为，（择，拣择；灭，断灭。以智断惑，所显真理，无有作为也。）三、非择灭无为，（不假智力，断灭诸惑，性本清净，无所作为也。）四、不动无为，（不动地，即第四禅天。从地立名。此天所修禅定之理，无所作为。）五、想受灭无为，（想、受心灭，所显真理，无所作为也。）六、真如无为，（不妄曰真，不异曰如。真如之理，无所作为也。）由此六法，体本虚融，无有作为，故名无为位也。一、择灭无为，（择即拣择，灭即断灭，以智灭惑，所显真理，理无作为也。）二、非择灭无为，（不假智力，断灭诸惑，性本清净，无所作为也。）三、虚空无为，（真空之理，离诸障碍，犹如虚空，无所作为也。）盖前色法、心法，及心所有法、不相应行，皆是世间有为之法；此之三法，是出世间之法，故名无为。然七十五法，不出乎色、心，而色则由心造也。若摄末归本，唯心一法耳。一、虚空无为，（真空之理，离诸障碍，犹如虚空，无所作为也。）二、择灭无为，（择即拣择；灭即断灭。以智灭惑，所显真理，理无作为也。）三、非择灭无为，（不假智力断灭诸惑，性本清净，无所作为也。）四、不动无为，（即第四禅天得不动地，所修出世之理，无所作为也。）五、受想灭无为，（受想心灭，所显真理，无所作为也。）六、真如无为，（不妄曰真，不异曰如，真如之理，无所作为也。）盖前色法、心法、及心所有法、不相应行，皆是世间有为之法；此之六法，是出世间之法，故名无为。然百法不出乎色、心，而色则由心造也。若摄末归本，唯心一法耳。谓修三德妙观，摧灭五住烦恼，而证涅盘无为之果，是为无为法轮。（三德者，法身德、般若德、解脱德也。五住烦恼者，见惑为一住，思惑分三住，尘沙、无明惑合为一住，因此五者，住著三界，故名住也。）谓无所作为，则非有相，今对有为，故说无为。若有为法既不可得，则无为之法何所可著，是名无为空。
谓生、住、灭三相皆空，无为寂静，不堕诸数，故名无为空。（生、住、灭者，谓一切万物皆有生长、住於世间、终归坏灭也。）谓无作之戒，性自清净，体本无为，虽持戒法，无持犯相，心体既空，罪性亦泯；故名无为解脱。谓菩萨住是三昧，则能照了诸法，念念无常，无有住相，是名无住三昧。谓菩萨住是三昧，则不见诸法定有住处，是名无住处三昧。谓不住生死，不住涅盘，穷未来际，利乐有情，故名无住处涅盘。谓无明之惑，皆依众生妄心，违於真如而起。妄境元空，体本不有；故云无体即空义。谓以无体性，无作功用，同理平等，悉能普遍。故随念即形，现有作用，不动本处，而随所诣，广利群生，是名无体性智通。谓执我之法，本自无体。但因随顺机情，虚假施设，亦名我法，故名无体随情假。谓烦恼既尽，所余五阴之身亦灭，故名无余依涅盘。谓见、思二惑与所受五众之身，俱得灭尽，无有遗余，是名无余涅盘。（五众即五阴，谓色受想行识也。）谓如来正教所不到处，忌於结界建坛，诵咒作法，以无正教之法，善神不来守护，行法难成也。谓於诸佛菩萨父母师长之所，生恭敬心，修诸供养，不惟得福，亦可成道；若无冀望福报之心，乃是无为而作，故名无作福田。无作，又云无愿。谓若知一切法无相，则於三界无所愿求；若无愿求，则不造作生死之业；若无生死之业，即无果报之苦而得自在，故名无作解脱门。（三界者，欲界、色界、无色界也。）谓佛说法，随机开导，无所依著，亦不希望他人信己而后为说，故名无依语。信为万善之本，众德之基，比丘若不具足正信，则於戒法自必不能持守，何况为师而授人戒也。谓有众生，溺於邪见，闻於大经而生疑谤，堕诸恶道，是为无信非器。谓修菩萨行者，於己所修一切善业，及方便善巧饶益之行，以净信心，回向於他，而求无上正等菩提；终不以此所集善根，倒求世间果报，是为无倒回向。谓不颠倒宣说法义，令其受持读诵修学，是名无倒教授。谓菩萨於诸有情，殷勤怜愍，随其所宜，发起一切饶益事业，曾无厌倦，是名无倦怜愍。谓菩萨由智慧力，不加功行，必定自然住理，是名无功用决定。谓如来音声，希有殊胜，而不陋劣也。谓如来所说法音，得无所畏，而诸外、魔，不能动摇也。（外、魔者，外道天魔也。）（亦名不动行。）谓修世间禅定，报生色界、无色界天，心定不动，故名无动行。无厌者，谓因前世贪求不已，展转驰逐，故感今生业习不忘，欲心转盛，用之无度，求之无厌也。谓菩萨住是三昧，则不见一切诸法去来之相，是名无去三昧。谓如来三昧，万法现於自心，彼亦不来；身相遍於法界，我亦不去，是名无去来。谓一切法，非常非灭，不变不异，法性如如，了不可得，故名无变异空。谓外道或计：我与五蕴之身皆无，是名无句，即著断见。谓等觉菩萨，破最后一品无明烦恼，究竟永尽，入妙觉位，不受后身，是为无后生死。谓修行之人，虽有精进之心，而无善友知识，为其说法开导，终不能得佛果菩提也。（梵语菩提，华言道。）谓外道计我及世间之法，皆无因而起。或见大风卒起，於一时间寂然止息；或见暴河弥漫，於一时间宛然空竭；或见果木敷荣，於一时间飒然衰落。由如是故，起无因见，立无因论，是名无因见论。谓此外道，计一切万物，无因无缘，皆自然生，皆自然灭也。谓诸如来由证常乐我净之德，而无一切烦恼污染，故曰无垢。谓菩萨由净诸业惑，证於无垢三昧。愍彼众生，受於地狱之苦，故以此三昧，令其修行，出离重垢所报之处也。（重垢即恶业，报处即地狱也。）谓别教菩萨，於等觉位中，断除无明惑染，而於自性清净心体，忍可忍证，故名无垢忍。（等觉者，去后妙觉佛位，犹有一等，胜前诸位，得称为觉也。）谓菩萨住是三昧，能离一切诸三昧垢，破除一切无明爱欲烦恼，亦能照了一切三昧，是名无垢明三昧。谓菩萨住是三昧，则能知三毒火然三界故，心不依止；涅盘毕竟空故，亦不依止；是名无处行三昧，（三毒者，贪、□、痴也。）谓众生经无穷劫，流转生死，求其初始，实不可得。但迷失本性，即随生死，故名无始生死。根本者，即是攀缘之心。经云：用攀缘心为自性者。是也。谓世间众生无有始相。如今生从前世因缘有，前世复从前世有，如是展转，无始亦不可得，是名无始空。梵语菩提，华言道。梵语涅盘，华言灭度。谓性净理体，虚融寂灭，不迁不变，无始无终，故名无始菩提涅盘；不染烦恼，不涉生死，故号元清净体，即菩提涅盘清净之根本也。无学位者，即声闻第四果阿罗汉也。此位断三界见、思惑尽，真理究竟，无法可学，故名无学也。（梵语阿罗汉，华言无学，又云无生。）谓声闻断三界见、思惑尽，真谛之理究竟，无法可学，故名无学。即第四果阿罗汉也。（梵语阿罗汉，华言无学。）谓菩萨住是三昧，灭诸法无常等相，即入不生不灭真实之理，是名无尽三昧。谓前至一切处是世界，等一切佛是如来；然如来则一切世界之如来，世界即一切如来之世界；世界、如来，涉入无碍，功德无尽。经云：世界、如来，互相涉入，得无□碍，名无尽功德藏回向。谓菩萨住是三昧，则能观一切法，不断不常，无坏无尽，是名无尽相三昧。谓随众生之类，化现其身，转化无穷，而益物无尽，竖遍三际，横周十方，通达无碍。经云：种类出生，穷未来际，三世平等，十方通达，名无尽行。（三际者，即过去、现在、未来三世也。）谓如来说法，利乐一切众生，无所希望，离取著也。谓声闻之人，不知法身常住之理，而观三界一切有为之法，皆悉生灭无常，是名无常修。（三界者，欲界、色界、无色界也。）谓世间生死及一切法，皆是无常。众生不了，於无常法中执为常想，是故佛说无常，破其执常之倒，是名无常印。谓外道计我今世始生，不从过去之因，执为无常，即堕断见。是名无常句。谓由观俗谛之境，一切有为之法，悉皆虚幻，即得无常忍。以一切诸法，迁灭不停故也。（俗谛者，谓建立一切法也。）想即观想，谓观诸众生及诸世界一切有为之法，迁流代谢，皆悉无常。作是想者，智慧相应，得断生灭，是名无常想。菩萨修慈忍时，思惟一切众生，及诸万物，皆悉无常；谁是骂者，谁是受者，言语性空，刹那不住，由是观故，破於常相，成就忍心，是为无常相。（梵语刹那，华言一念。）如来方便为欲度脱一切众生，示现生死之身，出家修道成佛说法入於涅盘，是名无常身也。（梵语涅盘，华言灭度。）谓佛於一切众生，平等普度，心无拣择，是名无异想。无得者，谓真如性体，诸佛众生，本来具足；虽有能证之智，而所证之理，体元寂绝，亦不可得也。谓菩萨住是三昧，则心、心数法，悉皆不行，是名无心三昧，（心即心王，心数法即受想行法也。不行者，谓此诸法皆不起也。）谓如来三昧法性平等，离诸名相，不加功用，而能显现一切诸相，是名无心能现。念佛之人，求生净土，成佛种智，於一切时，念念不舍，是名无忘失心。谓四大乃至涅盘等假名，毕竟空中一切悉无，是名无性。谓无性菩萨因无著摄论，亦造论释，申通其义，为摄大乘论释，十卷成文，是为无性摄论。谓一切诸法，悉皆虚假，皆无实性，故名无性空。无恶不作者，谓於一切恶无所不作也。由其宿世自既悭法，亦教人悭法，灭佛法种，三世十方诸佛，以为冤贼，是以於现生中，而得此报也。（三世者，过去、现在、未来也。）谓如来说法，音声嘉美，而不□犷也。谓菩萨修习慈善之行，於一切众生常怀悲愍，不起恼害之心，是以邪魔之道悉远离也。谓菩萨不作重罪，不行谄诈，不破净行，安住正戒，心不悔恨也。惭谓惭耻。比丘之心，若无惭耻，自必肆情纵欲，戒行有亏，故不可为师而授人戒也。
惭即惭天。谓人於屏处作诸过恶，不自惭耻也。谓若有人投佛出家，得出家已，於所受持佛之禁戒一切毁犯，无惭无愧，不畏后世苦果，是名无惭愧僧。谓诸众生，愚痴所蔽，造诸恶业，上不惭天，下不愧人，虽自隐覆，是以流转生死也。谓屏处为非，不知惭天以自悔改，恼乱其心，是名无惭随烦恼。无想者，想心昏迷，无所觉了也。谓此类有情，因顽钝愚痴之惑，起枯槁乱想之业，惑业和合，故感此生之报，即精神化为土木金石之类是也。（精神化为土木金石者，如华表生精，如黄头外道化为石是也。）谓四禅中之无想天，此天以无心想为果故也。无想定者，即色界无想天所修之定也。谓修无想定时，身心俱灭，念虑灰凝，诸想不起，是名无想定无心。谓因中厌生灭心，习无想定，故感报生无想天，经五百劫，心想不行，是名无想报无心。（劫，梵语具云劫波，华言分别时节。）愧谓羞愧，比丘之心，若无羞愧，自必毁犯戒法，不能悔过，故不可为师而授人戒也。
愧即愧人。谓於人所见处为诸过非，不知羞愧也。谓阴为不善，不知愧人以自悔改，恼乱其心，是名无愧随烦恼。谓由观三界苦因，皆悉空故；即得无愿忍，以烦恼集谛性本清净故也。以言嘲谑名为戏论。谓人欲得涅盘寂静之乐，必须清净口业，舍诸戏论，一循正语，是名无戏论觉。（梵语涅盘，华言灭度。）我，主宰之义，即众生所执之假名也。我所，即五阴之身。菩萨以智慧观察四大本空，五阴非有，则我及我所，俱不可得，是为无我、我所相。（五阴者，色阴、受阴、想阴、行阴、识阴也。四大者，地大、水大、火大、风大也。）谓声闻之人，不知自在无碍之真我，而观五阴等法皆空、无我、无我所，是名无我修。（五阴者，色阴、受阴、想阴、行阴、识阴也。）谓世间生死及一切法，皆是因缘和合而有，虚假不实，本无有我。众生不了，於一切法强立主宰，执之为我；是故佛说无我，破其著我之倒，是名无我印。谓观一切诸法毕竟空寂，皆无有我。作是想者，智慧相应，得灭我想，是名无我想。谓住恶说法之人，於善恶法不生分别，於一切境界无所了知，由此痴惑之心，相续不舍，故名无所了知现行。无所有处地者，即无色界第三天也。谓此天厌空处无边，识处三世流转无际，舍此二处，而入无所有处定。住於此定，怡然寂静，诸想不起也。谓离上空处、识处，故名无所有处。得识处天定已，以心缘现在过去未来之识，无量无边，能坏於定。惟有无心识处，心无依倚，乃为安隐。於是即舍识处，专系心於无所有处，精勤不懈，一心内净，怡然寂静，诸想不起，是名无所有处天定。谓既得识处天定，此心缘识无量无边，能坏於定；惟有无心识处，心无依倚，乃为安隐，感报而生无色界无所有处天，此识即依无所有处而住，是为无所有处天识住。谓行者复厌心识无边，缘多则散，能坏於定，唯有无心识处，心无依倚，乃名安隐，如是知已，即舍识处，系心无所有处，心与无所有法相应，是名无所有处定。无所有处者，即不缘一切内外境界也。谓人修禅定，既得识处定已，三世心识，无量无边，缘多则散，能破於定。即舍所缘之识，转心缘无所有处，其心次第而入，无有杂念间隔也。（内外境者，内即识处，外即虚空处也。三世者，过去、现在、未来也。）谓行人若舍识处，一心缘无所有处入定时，即观此定，依五阴等，悉皆无常、苦、空、无我，虚诳不实，心生厌背，而不受著，故名无所有处背舍。谓愚人长迷，处处贪著；智者悟真，安心无为。万有皆空，无所希冀。三界久居，犹如火宅，有身皆苦，谁得所安。若了达者，息念无求。经云：有求皆苦，无求乃乐。是则无求真为道行，故名无所求行。（三界者，欲界、色界、无色界也。）谓如来成无上正觉，具无上胜智，於诸众中，作狮子吼，转妙法轮，得大自在，故名无畏不思议。念佛之人，常以智慧观察於一切法，不生执著，是名无执著心。无报者，谓由无记业，而受不善不恶之果报也。（无记业者，即不善不恶之业，无所记忆，故名无记。）念佛之人，於诸众生，常起大慈之心，不加损害，令得快乐，是名无损害心。无故思所作者，谓身口所作之业，非故意所思而起，是为不增长业也。谓凡立言立论，既无文字可证据，又无义理可依凭，此愚迷之人，不了文义，而强自用，故云迷者用之。谓凡立言立论，虽无文字可证据，而有义理可依凭，此唯智者能用，故云智人用之。谓菩萨於一字中能说一切字，一语中能说一切语，一法中能说一切法，相续连环不断，故名无断尽辩。无断辩才者，谓菩萨辩才无碍，说一切法，经无量劫，相续不断也。（劫，梵语具云劫波，华言分别时节。）谓极微之色，无有影像，不碍方分，是为无方分也。谓过去世烦恼之惑，覆於本性，无所明了，故曰无明。
谓於事理等法，无所明了，障覆真性也。谓由无明烦恼积习气分覆蔽真如之性，无所明了，以致心神颠倒，形於梦想也。［出起信论疏］ 〔一、无体即空义〕，谓无明之惑，皆依众生妄心，违於真如而起。妄境元空，体本不有；故云无体即空义。 〔二、有用成事义〕，谓无明虽无自体，而能成办世间、出世间一切事业；故云有用成事义。无明者，即根本无明惑也。谓声闻、缘觉未了此惑，沉滞真空，即住方便土；大乘菩萨方能除断，由余惑未尽，住实报土。故名无明住地惑。（方便土者，谓修方便道，断见、思惑，即声闻、缘觉所居之土也。实报土者，称实感报故也；谓菩萨断惑相有未尽者，居此土也。）无明即迷惑不了，乃痴惑也。谓诸众生，以迷心缘境，於一切法，不能明了，由此痴惑之所驱役，流转三界，故名为使。无明惑者，谓於一切法无所明了，故曰无明。此惑乃业识之种子，烦恼之根本。声闻、缘觉不知其名；别在大乘菩萨，定慧双修，万行具足，方断此惑。故亦名别惑也。谓诸众生，从无始来，暗识昏迷，无所明了；烦恼所醉，於一切法，妄计人我，起诸爱见，想计颠倒，起贪□痴，广造诸业，是以流转生死也。无所明了，故曰无明，即三界思惑中痴惑也。由此无明，流转生死，不能出离，故名无明流。无所明了，故曰无明，即三界痴惑也。谓众生因此无明，漏落三界，故名无明漏。谓於一切诸法，无所明了，故曰无明；以不了故，起贪□痴等烦恼，故名无明烦恼。无明者，无所明了也。谓上二界众生耽著禅定，而於真性无所明了；由此无明系缚，不能出离，故名结也。
谓诸众生为无明所覆，於苦法、集法，不能解了，广行不善，由此遂招未来生死之苦，流转三界，不能出离，是名无明结。（苦法者，三界生死众苦之法也。集法者，积集三界有为之法，即惑业也。）谓於真实理地，无所明了，执著邪见，是名无明见。无明者，无所明了也。谓此无明种子，潜伏藏识，随附不舍，能生种种□重烦恼，故名无明随眠。无有即空也。谓於涅盘真空之法而起贪爱也。因贪爱故，推求不已，是名无有爱。（梵语涅盘，华言灭度。）念佛之人，修习功行，种诸善根，心常远离一切杂染烦恼，是名无杂染心。谓菩萨於诸有情，无爱染心，而起怜愍，广饶益他，不祈恩报，亦不希望当来之果，是名无染怜愍。谓如来所说法音，纯圆独妙，离诸烦恼，无染著也。谓菩萨受持净戒，无所毁犯，永断十恶，具足十善；恒念众生皆由颠倒毁犯於戒，我当为说真实妙法，令离颠倒，成就菩提也。（十恶者，一杀生、二偷盗、三邪淫、四妄言、五两舌、六恶口、七绮语、八贪、九□、十邪见也。十善者，不杀、不盗、不邪淫、不妄言、不绮语、不恶口、不两舌、不贪、不□、不邪见也。梵语菩提，华言道。）谓菩萨於诸有情，不待求请，自起怜愍，为作利益，是名无求怜愍。谓无法有法相不可得，名无法有法空。又谓过去、未来、现在一切诸法，皆不可得，亦名无法有法空。谓诸法已灭，是灭亦无，名无法空。又谓过去、未来法名为无法，如是无法亦空，是名无法空。谓如来音声，融通和畅，而无涩滞也。谓二乘之人，由修戒定慧之因，能断三界生死之苦果，则戒定慧名无漏因，即道谛也。（二乘者，声闻乘、缘觉乘也。三界者，欲界、色界、无色界也。）谓二乘之人，既断三界生死逼迫之苦，证真空涅盘寂灭之乐，是真空涅盘名无漏果，即灭谛也。（梵语涅盘，华言灭度。）谓般若波罗蜜能成就出世间无漏涅盘之果，是名无漏道。（梵语般若，华言智慧。梵语涅盘，华言灭度。）谓此天苦乐两灭，心境不交，则无烦恼，故名无烦天也。（苦乐两灭者，离欲界苦及色界乐也。心境不交者，心与境不交接也。）谓菩萨习诸禅定，诸根寂静，则贪□痴等一切烦恼，自然不生，是为无烦恼。热即热恼。谓此天机括独行，研交无地，故名无热天也。（机括独行者，机谓弩牙，括与□同，谓箭所受弦之处，皆取可发之义，以喻於心也。前苦乐之境虽灭，犹存能灭之念，故云机□独行。至此天中，研究此心与境交接之念，无依无处，则无热恼，故云研交无地也。）谓如来法音，使诸闻者，消除热恼而得清凉也。谓七地、八地、九地菩萨，妄惑已尽，了知诸法悉皆不生，故名无生忍。（七地即远行地，八地即不动地，九地即善慧地。）
无生忍者，谓了达诸法本来无生，亦无有灭，谛审忍可，而妄念不起也。
谓由观真谛之境，是无为法，诸念不生，即得无生忍。以真空之理，本无生灭故也。（真谛者，谓泯绝一切法也。）谓一切罪业，皆从一念不了心生；若了心性本空，罪福无相，则一切法皆悉空寂，罪从何生？是名无生忏。谓阿罗汉断三界见、思烦恼已尽，知诸缚解，更不三界受生，是名无生智。（三界者，欲界、色界、无色界也。）
谓我见苦已，不复更见；我断集已，不复更断；我证灭已，不复更证；我修道已，不复更修。如是想时，得无漏智，故名无生智。理本不生不灭，今但言不生，故名无生。谓菩萨於无生之法，忍可忍乐，不动不退，是名无生法忍。谓菩萨於诸有情，以无畏力，起怜愍心，随顺众生身语意业，利益安乐，是名无畏怜愍。（菩萨，梵语具云菩提萨□，华言觉有情。）谓一切众生，皆畏於死。持戒之人，无杀害心，令其无畏，是名无畏施。谓凡所演说，为令众生开其昏迷，解释疑网，彼既不疑，假设为问者，不应为答也。谓转轮王常安隐无病，天下之人，无有能及，是为第三德。无病者，谓宿福深厚，无病少恼，能修梵行，故名丈夫。谓身体强健，行步轻便，一旦疾病，伏著床枕，不能动转，欲使常安无病，终不可得。谓於一切理事等法，明解决了，无所迷惑也。谓於一切诸法，皆悉明了通达，知是善法，知是不善法，知有罪法，知无罪法，知应修法，知不应修法，此无痴法，是善种性，能为无量善法根本，故名无痴善根。无相者，谓真如性体，圆明寂绝，离诸色相也。谓由观三界因果之法皆空，即得无相忍。以因果之相本空，无有故也。谓别教菩萨於十地位中，证知中道之理，空无性相，发生一切智慧，故名无相慧。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）谓佛设教，於十二年说阿含经已后，齐至法华，见空得道，是名无相教。（齐即齐限。见空得道者，谓菩萨见一切法皆空，因而得道也。）
谓如来说四阿含经后，即说般若空慧法门，空诸有相。小乘解空得道，是名无相教。（梵语般若，华言智慧。）
谓佛於般若经中，说诸空慧法门，空诸有相，为令二乘悟大乘法空，是名无相教。（二乘者，声闻乘、缘觉乘也。）
谓如来说四阿含经后，谈般若空慧法门，空诸有相，为令小乘之人解空得道，是名无相教。（四阿含者，长阿含、中阿含、增壹阿含、杂阿含也。）谓离上二相，但有无相。众生迷故，又於无相之中，起执取相，故名无相相。谓别教菩萨，於等觉位中，修习中观，了知惑染性相本空，故名无相观。（等觉者，谓去后妙觉佛位犹有一等，胜前诸位，得称为觉也。）谓既知一切法空，故观男女、一异等相，实不可得；若能如是通达诸法无相，即得自在，故名无相解脱门。无知所作者，谓无所知觉之人所作之业，皆非意思所起，是为不增长业也。谓如来凡所演说，真实不虚，无能破坏也。空处即无色界天也。谓菩萨修戒定慧，证於无碍三昧。以此天得出色笼，果报无碍，未是空假中无碍，故以此三昧，令其舍离果报，亦得证此也。（色笼者，谓色界色质笼罩也。空假中即三观也。离性离相之谓空，无法不备之谓假，非空非假之谓中也。）谓菩萨以无碍智解，为诸众生宣说无尽甚深法义，亦欲令其获无碍解，是为菩萨无碍解门。无种者，无善种也。谓人拨无因果，不受化度，甘溺生死，不求解脱，是名无种性也。（拨者，绝也。）谓无有正信善根，拨无因果，不受化度，甘溺生死，不求解脱。故名无种性不成佛。谓菩萨住是三昧，了法无相，而不见诸法种种之相，是名无种相三昧。谓诸如来所有种种功德，广大尊胜，威力自在；一切有情，乃至菩萨，无与比者，故曰无等。
谓从无边、无边为一无边转，无边转、无边转为一无等也。谓菩萨住是三昧，观一切众生，皆如於佛；观一切法，皆同佛法；与无等等般若波罗蜜相应，是名无等等三昧，（无等等者，谓诸佛般若，世无与等；而一切众生平等共有，故曰无等等。梵语般若波罗蜜，华言智慧到彼岸。）谓菩萨以平等智，无心攀缘一切众生，而於一切众生自然获益，故辅行云：运此慈悲，遍覆法界，故能任运拔苦，自然与乐，是名无缘慈。谓法华一经所说之法，备有梵行之相，即无缘慈也。言无缘者，心不攀缘一切众生，而於一切众生自然现益，是名无缘慈。谓真如之相现前，则智慧明了，十界依正等法，互摄圆融，自在无碍。经云：真得所如，十方无碍，名无缚解脱回向。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。依正者，依即所依之国土，正即十界能依之色身也。）谓如来法音，圆满具足也。谓非如前人矫妄诡诈而求饮食，但以正道而乞饮食，得饮食已，如法受用，不贪不爱不著，能见生死过患，善知出离之法，是名无罪存济。无罪欢喜戒者，谓菩萨远离五欲，而於诸戒无所毁犯，故得欢喜之乐也。（五欲者，色欲、声欲、香欲、味欲、触欲也。）谓毁犯禁戒，不守真风，形预僧流，行过俗务，是名无耻僧。此喻现前地菩萨修行，入佛智海，获甚深功德，利益众生无穷尽也。无色者，无有形色也。谓此类有情，因颠倒销散之惑，起阴隐乱想之业。惑业暗昧，故感此生之报，即空散销沉之类是也。（空散销沉者，色尽心亡，□空绝想，沉冥幽隐，即无色界外道之类是也。）谓无色界四空诸天，由昔修习有漏禅定，报生此天，虽无色质为碍，而亦随其所作之因，受其果报，故名无色有。（四空诸天者，空处天、识处天、无所有处天、非非想处天也。）谓於无色界禅定而起贪爱也。因贪爱故，推求不已，是名无色爱。无色爱者，即无色界思惑也。谓无色界众生，虽无色质，而於受、想等法，未能舍离，取著四空禅定欲乐境界，由此爱惑系缚，不能出离，故名结也。（四空者，即无色界天中空处、识处、无所有处、非想非非想处也。）谓但有心识而无色质也。始从空处，终至非非想处，凡有四天。但有受想行识四心，而无形质，故名无色界。（四天者，空无边处天、识无边处天、无所有处天、非非想处天也。）一、空处天，谓此天厌於色身系缚，不得自在，心缘虚空，与无色相应，住空处定故。二、识处天，谓此天厌虚空无边，於是即舍虚空，转心缘识，以识为处故。三、无所有处天，谓此天厌於识处无边，於是舍识入无所有处，亦名不用处，谓不用前空处识处故。四、非想非非想处天，谓此天居无色界之极顶，非无所有处之无想，非识处之有想故。谓於无色界，识处等定，爱乐可意，心生味著也。无苦乐者，谓无世间之苦乐也。世间之乐，即是苦因。故经云：不断乐者，则名为苦；以断乐故，则无有苦。无苦无乐，乃名大乐。此即涅盘之大乐也。（梵语涅盘，华言灭度。）无著者，谓阿难被佛徵诘，心不在中间。则又计之，一切无著，名之为心。佛又问云：汝言不著名为心者，如世间虚空水陆飞行，一切物象，汝心不著。此等物象，为有为无。若言无者，则同龟毛兔角，云何更有不著之物，而言不著。若言有者，物在则心亦在，云何无著。故云一切无著，名觉知心，无有是处。翻译名义引三藏传云：无著夜升睹史天宫，於慈氏菩萨所，受瑜伽师地等论，专弘一切法相，号法相宗。天亲乃无著之弟，相继其道，传流于世，是为无著天亲宗。（梵语睹史，又云兜率，华言知足。梵语瑜伽，华言相应。）谓二乘之人，见真谛理，能成圣道，於诸思惑，无所染著，是名无著戒。（二乘者，声闻乘、缘觉乘也。思惑者，谓眼等五根对色等五尘而起贪爱也。）谓无著菩萨造大乘摄论三卷成文，是为无著摄论。无著，即无碍之义也。谓由善现之行，充扩圆融，以满空微尘，一一尘中，现十方界，而尘相不坏；尘界交现，小大无碍。经云：现尘现界，不相留碍，名无著行。谓不离前所作行，而能了达诸阴展转缘起，无有自性可得，亦无所作之行，是为无行空。无行般者，谓此人生色界已，不加功用行，自然断除欲界烦恼余之思惑，而般涅盘也。无行即不加功行也。谓此阿那含於欲界得第三果已，从欲界没，生於色界，更经多时，不能加功用行，懈怠慢纵，任运经久，方断上地余惑，得阿罗汉，入般涅盘也。无表者，谓不可显示之色也。如四禅天定中色，眼中一分净色，皆不可见，不可显示；又如意识缘想过去种种境界，虽无表对，想境实见，故名无表色也。（四禅天者，即色界初禅、二禅、三禅、四禅也。一分净色，即眼识也。）谓众生於一切诸法，妄计皆无自性，执之为无，是名无见。谓以空、无相、无作相应心入於三禅乃至灭受想定时，觉知之心、分别禅味之念俱亡，故名无觉无观三昧。谓以空、无相、无作相应心将入二禅之时，觉知之心已亡，分别禅味之念犹在。一切定观皆悉正直，故名无觉有观三昧。谓如来法音，不讥毁一切众生，凡有言说，皆信顺也。谓第六识所具一切不善不恶之性也。亦不属善，亦不属恶，初无记忆，皆由意根所缘，生成法则，故名无记性。谓菩萨住是三昧，不生爱恚无明邪见，於诸三昧都无迷闷之事，是名无诳三昧。谓於五欲顺情等境，心生□离，无所染著也。（五欲者，色欲、声欲、香欲、味欲、触欲也。）谓於五欲之境，不贪、不著、不爱、不乐，此无贪法，是善种性，能为无量善法根本，故名无贪善根。（五欲者，色欲、声欲、香欲、味欲、触欲也。）谓如来圆音，普摄一切，不轻浮迁转也。谓世间一切事物，既假众缘具足和合而生，本无自性；若无自性，则一切法皆空，不得言有，故名无边。
谓从无量、无量为一无量转，无量转、无量转为一无边也。谓菩萨住是三昧，则能以智慧光明，普照十方无边世界，众生及无量诸法，皆悉明了，是名无边明三昧。谓佛说法，具大智慧，具大辩才，称性宣演，无有穷极，故名无边语。谓菩萨不自贡高，言我持戒。见破戒人，亦不轻毁，令他愧耻。但一其心而持於戒也。谓菩萨於佛所制禁戒，心常持护，无所违犯；亦不斗诤，触恼一切众生；但愿常生欢喜，奉持於戒也。念佛之人，身心安静，於诸众生，常起大悲之心，深加愍伤，令得脱苦，是名无逼恼心。谓从阿僧只、阿僧只为一阿僧只转，阿僧只转、阿僧只转为一无量也。谓佛欲说法华一实相理故，先说此无量义处，盖将以无量之义，会归於一实相之理。实相之中，妙义无穷，故名无量义经。此喻难胜地菩萨修行，入佛智海，获广大无量方便，利益众生也。谓菩萨住是三昧，得无量辩才，乐说一句，经无量劫而不穷尽，是名无量辩三昧，（劫，梵语具云劫波，华言分别时节。）梵语阿僧只劫，华言无数时。吐者，不受之义，即出离也。谓如来於初阿僧只劫，尸弃佛时，已离女身，永不复受。故云吐女根也。（梵语尸弃，华言火，又云持髻。）无间者，谓此人断欲界思惑八品，但有一品未断而命终者，尚有一生间隔；若不命终，遂断一品余惑，则无生死间隔，而证第三阿那含果也。谓有罪众生，至彼受苦，无有间歇，故名无间。此於八热中又为最重之狱也。成实论明五种无间：一者，趣果无间。谓有极重罪者，即向彼狱受其果报，无有间歇。二者，受苦无间，谓至彼狱受诸痛苦，无有间歇。三者，时无间。谓至彼狱受苦，时节无有间歇。四者，命无间。谓彼地狱，寿命一中劫，无有间歇。五者，形无间。谓彼地狱受罪众生，生而复死，死已还生，身形无有间歇也。（一中劫者，二十小劫为一中劫也。）谓声闻初果之人，依於八忍，能断八谛下迷理之惑，此八忍不被见惑之所间隔，是名无间道。（八忍者，苦法忍、苦类忍、集法忍、集类忍、灭法忍、灭类忍、道法忍、道类忍也。八谛者，欲界四谛、色界无色界四谛也。四谛者，苦谛、集谛、灭谛、道谛也。）谓一切诸法，灭无有终，起无有始，起灭之际，无从可得，故名无际空。谓有饿鬼，名猛焰□，虽於饮食无有障碍，然随所饮□之物，皆被烧然，变成火炭；由此因缘，饥渴大苦，是名无障。无障碍者，谓真如性体，於一切诸法，圆融通达，悉无障碍也。谓多旱无雨之处，忌於结界建坛，诵咒作法，以其泉源枯竭，人多渴乏，绝於助缘，行法难成也。谓菩萨习诸禅定，既得禅悦之味，以资道体；虽无饮食之奉，而自然欣豫，是为无食喜乐。梵语弗婆提，华言胜，即东洲也。谓菩萨修戒定慧，获一切智光，破诸恶业无明等暗，证於日光三昧。愍彼东洲众生，受诸生死，故以此三昧，令其破诸恶业等暗，而得出离也。谓日光照世，无幽不烛，以喻佛之智慧，无事不了，无理不照，故云日光喻佛智。谓此天宿因布施持戒，修善奉佛，得生其中，其宫殿城郭，皆百宝所成，五风运持，不令停住，环绕须弥山半，照四大洲，所谓南阎浮提日正中，东弗于逮日始没，西瞿耶尼日初出，北郁单越当夜半，是为一日照四天下，除冥破暗，成熟万物，其功实大。法华经中名宝光天子，即此天也。（五风者，持风、住风、随顺转风、波罗诃迦风、将行风也。梵语弗于逮，华言胜。梵语瞿耶尼，华言牛货。梵语郁单越，华言胜处。）谓日月失其所缠之度，时序不调。或赤日出，或黑日出，或二、三、四、五日出，或日蚀无光，或日轮一重现乃至四五重现，是为日月失度难。谓菩萨住是三昧，则能照了种种法门，及诸三昧；譬犹日出，能照一切世界；又如灯明，能破暗室；是名灯三昧。谓甘蔗王，由日炙甘蔗而生，遂以日为种，故云日种。日藏光明大宝者，譬如来有灭一切散善波浪大智慧宝，由此光明，触彼菩萨，令舍一切散善波浪，持心一境，住於三昧也。（梵语三昧，华言正定。）谓正坐西向，谛观落日，令心坚住，专想不移；见日欲没，状如悬鼓，既见日已，闭目开目，皆令明了，是名日观。劫，梵语具云劫波，华言分别时节；华梵双称，故名时劫。谓修菩萨行者，唯求无上佛果，兼修利他之行，所经时劫，不可限量，是名时劫无量难。时即时分。因缘者，能生为因，助成为缘。谓五浊不增时，诸有情类，具大威德，好修诸善。盖於彼时，无诸浊恶，其人虽不乐为妙行，而亦自然能行也。（五浊者，劫浊、见浊、烦恼浊、众生浊、命浊也。）时即时数。谓菩萨历三阿僧只劫，修行六度，毕竟当得无上菩提，故名时大。（三阿僧只劫者，梵语阿僧只劫，华言无数时。初阿僧只劫，从古释迦佛至尸弃佛，二阿僧只劫，从尸弃佛至然灯佛，三阿僧只劫，从然灯佛至毗婆尸佛。六度者，一布施、二持戒、二忍辱、四精进、五禅定、六智慧也。）时即时节，报即果报。谓於三时决定不改，由业有可转，故受报不定，是名时定报不定。（三时者，谓现报、生报、后报也。）时希有者，谓佛出世之时不常有也。一切众生从旷劫来，无明覆蔽，流转生死，无有穷尽；今值佛出世，闻说正法，依教修行，得免生死之苦，实为希有也。时即一时也。言一时者，法王启运嘉会之时也。谓众生有缘，能感佛即现身垂应，感应道交，不失其时，故名时成就。谓由业不决定故，时报亦不定也。盖因众生之业，有轻有重，故受报之时，有远有近，随其因缘先后不定，是名时报俱不定。谓由业报定故，时节亦定，是名时报俱定。谓如来最初发心之时，菩提大愿而为其体，时时润泽，无有间断，是名时持。（梵语菩提，华言道。）谓此外道自见草木等物，有时生华，有时生果，有时作用或舒或卷，令彼枝条随时荣枯，时虽微细不可见，以此华、实等，则知有时也。谓诸有情，堕此地狱，历劫受罪，无时间歇，故名时无间。谓法华一经，具乎序、正、流通三分。即初善、中善、后善也。盖如来演说圆顿一乘之法，虽该序、正、流通，皆是当机得益之时，是名时节善。谓前信行钝根之人，欲待时节，及以缘具，方堪入道，故名时解脱。（缘具有六，谓衣、食、床具、处所、说法人、同学人也。）谓於旷远道路，穿凿义井，以济往来渴乏之人，是为福田。谓意识依五根与五识同缘五尘，明了取境，好恶长短悉皆现前，是名明了意识。谓菩萨以智慧照察於一切法，明了通达，正直无碍，是以邪魔之道悉远离也。谓如来音声，明显流亮也。行有五种不同：一者，圣行，谓戒定慧；二者，梵行，谓慈悲喜舍；三者，天行，谓证第一义天，由理成行故；四者，婴儿行，谓示同三乘七方便人所修之行；五者，病行，谓示为六道之身，现有三障之相，此之次第。五行虽菩萨所修，而未名为普。如涅盘经云：复有一行，名如来行，所谓大乘大般涅盘。大乘是圆因，涅盘是圆果。菩萨能修此之一行，故名修行普。（慈悲喜舍，即四无量心也。第一义天者，天即天地自然之义，谓中道之理，无二无别，自然而然，非造作也。三乘者，声闻乘、缘觉乘、菩萨乘也。七方便者，五停心，别相念处，总相念处，此三位名外凡；暖位、顶位、忍位、世第一位，此四位名内凡；是七方便位也。六道者，天道、人道、修罗道、饿鬼道、畜生道、地狱道也。三障者，业障、报障、烦恼障也。）谓修禅之人，宿无善根，现修定时，善法不起。但觉观攀缘念念不住，三毒之中，或缘贪，或缘□，或缘痴，如是经年累月，而不得定。此为明利心中觉观发相。明律者，谓明晓如来所制律法，防非止过，调练身口意之三业也。盖修行之人，须深明戒律，持犯之相，坚固守护，无毁无缺，则能止恶迁善，出离苦趣，而生善道也。谓登地菩萨，观三世诸法，本末总相别相，分别筹量，得诸法实相，清净明了，与般若波罗蜜相应，是名明心菩提。（登地菩萨者，即登初欢喜地菩萨也。三世者，过去、现在、未来也。梵语般若，华言智慧。）明即明了，谓了真空之理，不异於色；色无自性，不异於空。故云明空即色。明者，日月之光，能显诸色相也。谓眼因明而见，无明则不能发於眼识，故明为眼识之缘也。明即三明也。行足者，谓身口意业正真清净，於自愿力，一切之行，善修满足，故号明行足。经云：此大讲堂，洞开东方，日轮升天，则有明曜，而言还者，谓此讲堂，日出则明，无日则暗，是则明因於日，故复还於日也。然明是所见之尘境，非能见之性也。以尘境则有生灭，见性元无生灭。是故所见之明则可还，能见之性不可还也。若能见之性亦可还者，则不明时无复见其暗矣。故曰明还日轮。昏沉者，昏钝沉坠也。谓神识昏钝，懵然无知，不加精进之功，遂致沉坠苦海也。谓心神昏暗沉迷，而於诸法无所明了，恼乱其心，是名昏沉随烦恼。谓凭信佛语，修行念佛三昧，求生净土。复乘阿弥陀佛愿力摄持，决定往生，故名易行道。（梵语阿弥陀，华言无量寿。）谓佛说法，善巧方便，令诸众生，即得解悟，故名易解语。谓佛昔於无量劫，依愿起行，行成得果，方能演说诸法，广化众生。故主山神偈云：往修胜行无有边，今获神通亦无量，法门广辟如尘数，悉使众生深悟喜。是也。（亦名昙摩鞠多），梵语昙无德，华言法密，密即隐覆之义；又云法藏，即四分律也。大集经云：我涅盘后，有诸弟子，受持如来十二部经，书写读诵，颠倒宣说，以倒说故，隐覆法藏，是为昙无德部。（四分律者，一比丘法、二比丘尼法、三受戒法、四灭诤法也。梵语涅盘，华言灭度。十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。）谓星虽有光，其照不远，以喻缘觉之人，虽观十二因缘，悟真空理，而於中道深远之义，不能明了，故云星光喻缘觉智。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）谓星宿夜则明朗，日光一照，众星皆隐。以譬众生昏迷，执著诸见，自为明了；若以正智之心照之，则众见皆灭也。论云：譬如星宿为日所映而不现，故智日心法亦复如是。谓二十八宿及金星、彗星、火星、水星、风星、刀星、南斗北斗等星，各各失其所缠之度，是为星宿失度难。（二十八宿者，角、亢、底、房、心、尾、箕、斗、牛、女、虚、危、室、壁、奎、娄、胃、昴、毕、觜、参、井、鬼、柳、星、张、翼、轸也。）映，明相、照也；蔽，障也、盖也。菩萨出现於世，凡所说法，莫不为令有情舍邪归正，则能映蔽外道诸邪异论；如日行空，赫然照临，萤爝之光自然不现也。春分，则天地和煦，万物长茂。是日持斋修道，即能致福也。楼阁经云：真言是诸佛之母，成佛种子。若无真言，终不能成无上正觉。又三藏教尽从陀罗尼所出。又仪轨经云：□字即是无相法界，无相法界全是真言。是知真言总含万行，即三藏之本源也。（三藏教者，即经藏、律藏、论藏也。）谓修菩萨行者，常行慈忍之心，利益有情，而不恼害，故得身心寂静，昼夜常安也。一体即自性清净圆明之体也。盖此体性，从本以来，圆明湛寂，在尘劳而不垢，处涅盘而非净；在圣不增，居凡不减；烦恼覆之则隐，智慧了之则显。故云显一体也。谓佛说法，随机演畅，於诸事理，显白明了，故名显了语。显加者，谓佛以平等大慈，常鉴众生，若有宿世善根成熟者，即以神力加被菩萨，为其说法，如身业摩顶，以增其威；口业劝说，以益其辩。显然可见，故曰显加。（身业摩顶者，本以手摩，手属於身故也。）谓善财见普贤菩萨，在如来前，於一一毛孔中，现无边光明云，即摩顶言，我、法海中微尘诸法一文一句，未有不是舍转轮王位而求得者。善财住自位已，与诸佛所证同等，是名显因广大相。谓如来显扬妙果胜德，令人信乐，若不知佛果德，安能渴仰恳求。故佛举扬华藏世界，微妙十身，依正果德，盖为此也。（依正果德有二种。一依果，即华藏世界也。二正果，即如来十身也。十身者，菩提身、愿身、化身、力持身、相好庄严身、威势身、意生身、福德身、法身、智身也。）显示义者，谓如来正教，显示事理，无有隐覆，而能开悟群迷也。谓一念妄想若生，必有所作善恶业相，如灯照物，显然可见，故名显示因。谓如来演妙法音，显现妙理，开示众生无有隐晦也。谓青黄赤白，光影明暗，云烟尘雾等，显然可见，是名显色。
显即明显，色即质碍之色，谓青黄赤白、光影明暗、烟云、尘雾、虚空等色，明显可见，故名显色。谓於他人身分及青黄赤白等显现之色，而起贪著也。修行之人观色作青瘀胖胀等想，而生厌离，令心清净。显识即第八识。谓此识含藏一切善恶种子，而能显现一切境界，故名显识。（第八识，即藏识也。）谓坐禅之人，欲修禅定，必当晓了意识想念之相，令其不急不宽，调适得中；则妄想不生，禅定易入，是为晓了於相。此喻法云地菩萨修行，入佛智海，获护世功德，能受如来大法云雨而无厌足也。此喻焰慧地菩萨修行，入佛智海，获无差别功德，与佛如来同一体相也。谓菩萨以善巧智明，普能灭坏一切众生爱欲染著之心，是名普坏染著心智明。谓前想成已，当起自心生於西方极乐世界，於莲华中结跏趺坐，作莲华合想。作莲华开想，莲华开时，有五百色光来照身想，作眼目开想，见佛、菩萨满虚空中，水鸟树林及与诸佛所出音声，皆演妙法。见此事已，名见无量寿佛极乐世界，是为普想观。此第五重世界，依一切树庄严宝轮网海住，其形普方，而多有隅角。五佛刹微尘数世界围绕，佛号香光喜力海。谓菩萨住是三昧，於一切法见光明相，无诸黑暗，以神通力，普照世间，了了无碍，是名普明三昧。谓如来有大智慧光明，普能照了无量世界，是名普照一切世间智。谓菩萨住是三昧，即能普照诸法种种三昧门；譬如轮王宝珠，光照四边，是名普照明三昧。谓如来三昧，一切世界於一心中，不简巨细，皆悉能现，是名普现。谓菩萨生如来家，能以种种庄严无量佛刹，化一切身，周流法界，成熟众生，是名普现庄严受生藏。谓发广大心，从初礼敬诸佛，乃至恒顺众生，所有一切广大功德，普皆回向法界众生，愿令常得安乐，乃至究竟成就菩提。故云普皆回向。谓此经中，普眼法门，於一法之中，能见无量之法。即海云比丘所持，以大海为墨，须弥聚笔，书此法门。一品中一门，一门中一法，一法中一义，一义中一句。不得少分，何况能尽，故名普眼经。（海云比丘者，即善财童子第三所参之善知识，以此普眼法门开导善财者也。）谓菩萨於诸佛所说之法，虽无量无边，不可思议，悉能一心受持，无有遗失。譬如大地，天降洪雨，无量无边，悉能容受也。普贤者，谓其居伏道之顶，体性周遍曰普；断道之后，邻於极圣，曰贤。菩萨者，梵语具云菩提萨□，华言觉有情，谓觉悟一切有情众生也。（伏道者，伏即潜伏之义。谓普贤能伏初起微细无明，居等觉位，在众菩萨之首，故云伏道之顶。断道者，谓断初起微细无明惑也。邻者，近也。极圣者，佛也。）谓依圆融法门，随修一行，即具一切诸行，是名普贤行。（一行者，即於四十二位之中，随修一行，即摄一切余行也。）谓菩萨受持净戒，广为利益一切众生也。谓菩萨善知世间、出世间之法，得清净智，无有□碍，是名智净。谓依真如内熏之力，及教法外熏之力，如实修行，满足方便，破识心生灭之相，成纯净圆常之智，是名智净相。谓修习一切智慧为因，能证三乘及以佛果，是名智因智果。（三乘者，声闻乘、缘觉乘、菩萨乘也。）谓既发慧明，则成智用，智力现前，於一切法无所不知，是名智境界。谓菩萨修行大乘，常以智慧观察，了知人法无我；於一切境，善能分别，故名智大。
智大亦名觉大，即增长之义。谓冥初之际，觉知增长，故云从冥初生智大。智即全境所发之智也。以境妙故，智亦随妙。函盖相应，不可思议。经云：我所得智慧，微妙最第一。是也。（函盖相应者，函喻境，盖喻智，应，当也。）此智度有三种：一、无相智，谓观达一切诸法性本自空；二、受用法乐智，谓修行证得一切种智，恒自受用，得大自在；三、成熟有情智，谓教化饶益一切众生，成就道果，是为智度三行。（一切种智，谓知一切道，知一切种，即佛智也。）智即智慧，谓照了一切诸法，通达无碍，随众生机器大小，各各为其演说，无有差谬，是名智德。
智即智慧。谓如来以平等智慧，照了一切诸法，圆融无碍，是为智德。谓修习正观，心无杂乱，勤求妙智，无暂休息，乃至具足修习一切佛法，是名智德资粮。智慧者，谓有智慧，信受正法，身心猛利，能修梵行，故名丈夫。谓饮酒昏迷，狂呆（语骇切）愚痴，而智慧减少也。谓诸菩萨从初发心，乃至究竟，无明净尽，佛性现前，所有智慧，能显法身，是名智慧庄严。谓修菩萨行者，远离愚痴烦恼，长养一切功德，欢喜爱乐，心无厌足，开发慧解，成就菩提，是为智慧方便也。（梵语菩提，华言道。）境即法界之理也。谓菩萨以平等智，证於法界之理，理事融通，无有障碍，故名智慧於境无碍。智慧明了者，谓人听闻佛经，广解其义。以是功德，开发本有智慧，照彻无碍也。谓菩萨心无疑网，远离颠倒，知苦断集，证灭修道；戒定慧聚，清净无著，观於世间，犹如梦幻；观於法界，无有去来，是名智慧璎珞庄严。谓佛以智慧照知未来世所有一切，若众生法，若非众生法，悉能遍知无碍，是名智慧知未来世无碍。谓佛以智慧照知现在世所有一切，若众生法，若非众生法，悉能遍知无碍，是名智慧知现在世无碍。谓佛以智慧照知过去世所有一切，若众生法，若非众生法，悉能遍知无碍，是名智慧知过去世无碍。谓由宿世修习智慧，而於今生聪慧明敏，解了法义，是名智慧资粮。智慧门者，谓了知一切诸法即是实相，是为智慧门。入智慧门，则不厌生死，不乐涅盘也。（梵语涅盘，华言灭度。）谓菩萨於诸世界，化导众生，为智者之所赞叹，是名智所赞戒。（智者，即诸佛也。）谓如来行满功圆，证得一切种智，复以智慧辩才，说种种法，调伏众生，不令退失，是名智持。（一切种智者，谓知一切道，知一切种，即佛智也。）谓以智慧知众生根性，随宜说法；知众生病苦，随病施药。得大神通，游诸佛土，了了通达法界之理，是名智摄利益。智能照理，断能断惑。即果上所显智、断二德也。智德即般若，断德即解脱，亦涅盘也。前明缘了，是却讨因源；此明智断，是顺论究竟。所谓始则起自了因，终至菩提大智；始则起自缘因，终至涅盘断德。若入涅盘，众行梵息，故居第十也。（梵语涅盘，华言灭度。却讨者，却退也，谓从果德之中，却退推讨因德之源也。梵语菩提，华言道。）谓如来具法无碍智、义无碍智、辞无碍智、乐说无碍智，故能遍知一切诸法，辩说融通，了无凝滞。世出世间，无有超过其上，是名智无上也。（法无碍者，谓通达诸法，分别无滞也。义无碍者，谓了知诸法义理，通达无滞也。辞无碍者，谓於诸法义理，随顺众生，为其演说也。乐说无碍者，谓随顺众生所乐闻法，而为说也。）谓如来具大智慧，永离偏邪，深能觉了世间、出世间法，故名智正觉世间，即释迦如来能化之智身也。智即修德也。谓究竟始觉之智，契合清净本觉之理。理智互融，色心不二，智所现故，是名智法身。智即智慧，谓决断无惑，证法怡神，善入佛慧，明了无碍也。经云：菩萨知一切法真实，知一切如来力，普觉悟法界门，是名智波罗蜜。智深者，谓智虑深远，越格超群，所谋皆当也。智即实智，照即照了。谓善财初见文殊，后历百一十城，参诸善知识，信自己心，一切善法悉得成就。复见文殊，不异初心，智与理冥，始终不二，是名智照无二相。智，即智慧。谓初果、二果、三果、四果之人，因修戒定慧道品，断除惑障，所发无漏之智慧也。（初果，梵语须陀洹，华言预流。二果，梵语斯陀含，华言一来。三果，梵语阿那含，华言不来。四果，梵语阿罗汉，华言无学。无漏者，不漏落三界生死也。）谓依三细中，第三境界相，不了自心所现，妄起分别染净之相，於净境则爱，於染境则不爱，是名智相。（境界相，即三细中之现相也。）谓具足智慧，方能演说诸法，是则说法为智慧之相，由此智相，得至法身住处，故名智相法身。（即所知障），谓由根本无明之惑，覆蔽法性，而於中道种智则成障碍，故名智碍。谓修菩萨行者，戒行清净，身口无过。凡有智之人，喜乐赞叹，而不毁訾也。谓如来所具智慧，无量无边，非诸声闻、缘觉所及，是名智胜。谓菩萨具足智慧，於一念中，能现如来十力、无畏，成等正觉，无障无碍，是名智自在。（十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知未断习气智力也。）谓於前现识之相，不了自心所现，故起分别染净之智，是名智识。论云：依於境界心起分别。是也。谓如来妙智圆明，决了诸法，通达无碍，是名智身。
智身者，谓智慧圆明，一切诸法，皆能决了，为智慧身也。菩萨随诸众生心之所乐，即以智身作自身，亦作众生身，乃至虚空身也。智身即自报之身也，谓究竟始觉之智，能遍破无明之暗，显发本有真身，譬如日光，无幽不烛，故名智身如日光遍。谓菩萨以大智慧，善知一切众生根性，随顺调伏，令其解脱，是为菩萨智门。（菩萨，梵语具云菩提萨□，华言觉有情。）谓人或生世间，於信等五种善根不能坚固，还复退失，流转生死，故名暂出还没。（五种善根者，信根、精进根、念根、定根、慧根也。）谓如来出世，逗机设教，化导众生，大小乘人，皆得解脱；机缘既尽，更无可化，如来即便入灭。然如来法身之体，如如不动，实未尝灭，是名暂时灭。暖者，从喻立名。以前别相、总相、念处观於四谛之境，能发相似之解，伏烦恼惑，得佛法气分。犹如钻木求火，火虽未现，先得暖气，故名暖位。（四谛者，苦谛、集谛、灭谛、道谛也。相似解者，谓於真空之理，虽未真证，已有相似之解也。）暖者从喻得名。谓如人以木钻火，火虽未出，先得暖相。譬此加行位中，以智慧火烧烦恼薪，虽未得无漏之智，已得智火之前相，故名暖加行。（无漏者，谓不漏落三界生死也。）谓众生真如之心，虽随无明之缘，而起染用；然无明若尽，则本识还净。犹水之成冰，遇暖而融，濡性自成也。经云：中夜黑月，云雾晦冥，则复昏暗，而言还者，以由白月则明，黑月便暗；是则暗因黑月，故复还於黑月也。当知所见之暗则可还，能见之性不可还也。若能见之性亦可还者，则不暗时无复见其明矣。故曰暗还黑月。梵语曷[打-丁+罗]多，又云阿施，大品般若经作施，华言义。谓知一切法义不可得故。经云：唱曷[打-丁+罗]多字时，入般若波罗蜜门，名生死境界智慧轮。梵语曼殊室利，华言妙吉祥。谓具不可思议微妙功德，最胜吉祥，故名妙吉祥。梵语曼殊沙，华言柔软，又云赤华。梵语曼陀罗，华言适意，又云白华。谓如来以最上大智，无碍知见，说一切法，令彼众生信解清净，发希有想，故名最上大智不思议。谓菩萨所说诸法，分别明了，清彻远闻，声如频伽，众生乐听，最胜无比，故名最上妙辩。（频伽，梵语具云迦陵频伽，华言妙声鸟。）谓法华经唯谈一乘实相之理，一切无量名句所诠法义，无不含摄，於诸经中，最胜最上，故名最上法门。谓此识最初於母腹托胎之时，如磁石吸铁，是名最初生起。（磁石喻识，铁喻父精母血。）谓最上菩萨住受生时，求证菩提万行，满足生刹利婆罗门家，得阿耨多罗三藐三菩提，作一切佛事，是名最后生。（梵语菩提，华言道。梵语刹利，华言田主，即王种也。梵语婆罗门，华言净行。梵语阿耨多罗三藐三菩提，华言无上正等正觉。）谓如世珍宝，诸物中胜。三宝亦尔，一切世间最为殊胜，故名最胜。谓法华经唯谈一乘实相之理，於三藏中，最胜极妙，更无有比，故名最胜修多罗。（三藏者，经藏、律藏、论藏也。）此第一重世界，依众宝摩尼华而住，其状犹如摩尼宝形，一佛刹微尘数世界围绕，佛号离垢灯。（如摩尼宝形者，谓摩尼状有八楞，似方不方，似圆不圆，世界如彼故也。离垢灯者，谓离烦恼、所知二障，智眼清净，照世如灯故也。）谓如来身相，最胜清净，积集无量福智，严具一切胜妙功德，如大圆镜，现众色像，如虚空界，普摄一切，令诸众生，超越分别，离诸疑悔，信解清净，发希有想，故名最胜身相不思议。梵语瞿耶尼，华言牛货，即西洲也。谓菩萨修戒定慧，获一切智光，破诸恶业无明等暗，证於月光三昧。愍彼西洲众生，受诸生死，故以此三昧，令其破诸恶业等暗也。谓月之光明，有亏有盈，以喻菩萨虽具智慧，而惑业尚未尽断，则其智慧或亏或明，故云月光喻菩萨智。谓菩萨住是三昧，则智慧清净，利益众生；又能破诸三昧无明，如月圆明，破诸黑暗；是名月净三昧。谓此天宿因所修所证，与日宫天子同。故生其中，其宫殿百宝所成，五风运持，不令停住，环绕须弥山半，照四大洲，其圆缺者，白月初，日在前，黑月初，日在后；因日影覆射，故有圆缺。所谓近日自影覆，故见月轮缺。然月光阴滋万物，夜发光明，功次於日。法华经云：明月天子是也。（白月初者，上半月初也；黑月初者，下半月初也。）谓菩萨入是三昧，一切诸法通达无碍，皆悉顺从；譬犹大将，以宝幢作月之像，人见此相，悉皆随从，是名月幢相三昧。谓因驰求诸境，起善恶业，积集牵引，当生三有之果，是名为有。（因果不亡为有，三有者，欲有、色有、无色有，即三界也。）有即一切有为之法，皆所见之相也。菩萨离凡，所见皆空，而无所著，故云有不能缚。谓五阴等法中，无我、我所，及以常相，皆不可得，是名有为空。（五阴者，色阴、受阴、想阴、行阴、识阴也。我、我所者，我即众生所执之假名，我所即五阴色身等也。）
谓欲界、色界、无色界、烦恼惑业，本无有为之相，故名有为空。谓有作之戒，依师作法而受，如法而持，则能防非止恶，离诸惑业之缚，故名有为解脱。谓圣教所说，虽有法体，而非我法，体本无名，随缘施设，假名我法，故名有体施设假。谓烦恼之障虽灭，尚余欲界五阴之身，而为所依，故名有余依涅盘。（五阴者，色阴、受阴、想阴、行阴、识阴也。）有余土者，谓二乘等已断三界见、思惑尽，出生彼土，尚余无明之惑未尽，故名有余也。（二乘者，声闻乘、缘觉乘也。三界者，欲界、色界、无色界也。）谓见、思烦恼已断，尚余现受色身未灭，是名有余涅盘。（见、思烦恼，即见、思惑，於意识起诸分别，曰见惑；於尘境起诸贪爱，曰思惑。）谓於诸佛菩萨父母师长之所，生恭敬心，修诸供养，不惟得福，亦可成道；若有冀望福报之心，乃是有为而作，故名有作福田。谓此一念之心，既返缘已，还归前有分之体，任运缘境，相续无已也。有分，即心本有之分。谓如众生初受生时，心虽未能分别，亦有自然任运缘境之分也。谓豪势之人，居威福之地，而能好礼忘势，不凌侮人，是为难也。谓外道或计：我与五蕴之身皆有，是名有句，即著常见。（五蕴者，色蕴、受蕴、想蕴、行蕴、识蕴也。）谓第十法云地菩萨，因有最后一品无明未断，尚有一番变易生死，是为有后生死。（最后一品者，谓无明惑有四十二品，今是最后之一品也。）谓如来於无量劫，常修出世间心，及出家心，无为之心，无诤讼心，而能成就无上大菩提心。故云有大功德无能胜。（梵语菩提，华言道。）谓如来能具十力，四无所畏，常乐我净之德，大千世界无不闻知。故云有大名闻遍十方也。（十力者、是处非处智力、过现未来业报智力、诸禅解脱三昧智力、诸根胜劣智力、种种解智力、种种界智力、一切至处道智力、天眼无碍智力、宿命无漏智力、永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。常乐我净者，不迁不变，名常；离生死苦，名乐；自在，名我；惑尽，名净也。）有大威势者，谓诸众生，若能孝养敬顺父母，则感势力增胜，威德盛大也。有学者，烦恼未尽，有法可学也。谓初果须□洹、二果斯陀含、三果阿那含，精修梵行，具足多闻，於诸经典善知法义；出现世间，开示四谛，令诸众生出离生死，皆得无量义利安乐，是为众生之师范也。（梵语须陀洹，华言入流；梵语斯陀含，华言一来；梵语阿那含，华言不来。）谓四大、五阴、六根、六尘，乃至涅盘等，皆是世间假名，施设有自性法，是名有性。（四大者，地大、水大、火大、风大也。五阴者，色阴、受阴、想阴、行阴、识阴也。六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。梵语涅盘，华言灭度。）谓菩萨修行，常行六度之行，利益一切众生，虽见彼於我有大恩德，而不见自身於彼有恩，是名菩萨有恩德意。谓凡於我有恩德者，故宜施之。此施非是菩萨之行。菩萨行施，岂分有恩无恩也。（菩萨，梵语具云菩提萨□，华言觉有情。）有情即众生也。谓劫末时，此赡部洲，惟余万人；后复渐增，展转无数。於劫增时，其地广博严净，人民淳善福德，以其人民加众，是名有情增盛。有情缘慈，亦名众生缘慈。谓菩萨以平等智，观一切众生，犹如赤子，运大慈心而弘济之，令其皆得安乐，是名有情缘慈。有想者，从忆想所生也。谓此类有情，因颠倒罔象之惑，起潜结乱想之业，惑业和合，故感此生之报。即神鬼精灵之类是也。（罔象者，似有似无也。潜结者，潜即隐伏，结即凝滞也。）谓或有病比丘死，佛令常视病者，受其衣物；时有略曾瞻病者，亦取衣物，佛言：不应如是。故看病人，但当以慈愍为心，不可为衣食也。谓住善说法之人，於一切法而生分别，於善法令向，於恶法令舍，由此了知之心，相续不舍，故名有所了知现行。谓凡立言立论，虽有文字可证据，而无义理可依凭，此暗昧之人，不明义理，而强自用，故云暗者用之。谓凡立言立论，有文字可证据，有义理可依凭；此寻常之人皆能用，故云常人用之。谓此识於一切善恶无记三性诸法，皆悉明了分别，无有暗昧，是名有明了性。（无记性者，谓不善不恶之性也。）谓诸法从因缘和合，故有法生，是法体本不实，名有法空。又谓现在一切法及无为法名为有法，如是有法皆空，亦名有法空。有即因果不亡为有。谓色界、无色界思惑，即贪慢也。因此思惑，流转色、无色界，不能出离，故名有流。因果不亡曰有，即色界、无色界见、思烦恼也。谓众生因此烦恼，不能出离色、无色界，故名有漏。漏即漏落生死也。因者，对果而言，谓众生由烦恼结业为因，而招三界生死苦果。是则烦恼结业，名有漏因，即集谛也。（三界者，欲界、色界、无色界也。）果即果报之义。谓众生由有漏惑业为因，而感生死之果，名有漏果，即苦谛也。谓布施、持戒、忍辱、精进、禅定五波罗蜜，能成就世间有漏生死之果，是名有漏道。（梵语波罗蜜，华言到彼岸。）有爱者，即无色界思惑也。谓诸众生不了此惑，住於禅定，不能出离，故名有爱住地惑。谓世间一切诸法，皆从因缘和合而生，皆从因缘别离而灭，故名有生灭也。谓无明虽无自体，而能成办世间、出世间一切事业；故云有用成事义。谓佛设教，於十二年说阿含经已前，见有得道，是名有相教。（见有得道者，谓二乘见一切法是有，不离色、心，因而得道也。）
谓如来於十二年前，广制众戒，皆是因果实有之法，小乘於此得道，是名有相教。（十二年前者，即说阿含等经之时也。）
谓如来说阿含经时，广制众戒，皆是因果实有之法，小乘之人，持之而得道果，是名有相教。谓此识能任持世间、出世间诸法种子，令不散失，是名有种子性。谓如来所说涅盘之法，为世珍宝，可尊、可贵，凡众生窘於法财者，令其修习，悉得免离逼迫之苦，而成出世饶益之乐，如经所说。宝者，谓四念处，四正勤乃至如来功德智慧之类，无所不具，犹如大海，种种诸宝皆悉含藏也。（四念处者，观身不净，观受是苦，观心无常，观法无我也。四正勤者，已生恶，令永断；未生恶，令不生；已生善，令增长；未生善，令生也。）有空者，谓真如性体，本来空寂，能灭一切有为之法也。谓有一等之人，矫妄诡诈而求饮食，如是得饮食已，欢喜受用，贪爱不舍，不见生死过患，不知出离之法，是名有罪存济。有色者，有形碍明显之色也。谓此类有情，因颠倒障碍之惑，起精耀乱想之业，惑业显著，故感此生之报，即休咎精明之类是也。（休咎精明者，如星辰，吉者为休，凶者为咎；爝火蚌珠，皆精明之类，爝火即萤火也。）谓贫穷乞丐盲聋残疾无依倚者，如是等类，名为有苦，故宜施之。有行般者，谓此人生色界已，更能加功用行，断欲界思惑俱尽，而般涅盘也。有行，即加功用行也。谓此阿那含於欲界得第三果已，从欲界没，生於色界，不能速疾趣涅盘果，更经多时勤修加行，方断上地余惑，得阿罗汉，入般涅盘也。谓众生妄计一切诸法，实从因缘和合而生，执之为有，是名有见。（因缘者，眼等六根为因，色等六尘为缘也。）谓初心在禅曰觉，细心分别禅味曰观。以空、无相、无作相应心入於初禅，则一切觉、观皆悉正直，故名有觉有观三昧。（空、无相、无作，即三解脱门也。）谓从他所有以得其名，如言金刚，金刚本是护法之神，因执金刚宝杵，得金刚名，又如梵语俱舍，华言藏，藏有含藏之义。以其含藏文义，犹如世之库藏，能积聚财物，故名藏。将他名以显己，是为有财释。边即边际。谓世间一切事物，必假众缘具足和合而生，皆无自性；虽无自性，不得言无，故名有边。谓比丘尼有过失，应在比丘众中忏悔自首，以除□慢之心也。谓阿含小乘等经，说一切因果之法，悉皆实有，是为有门。（梵语阿含，华言无比法。）谓好於游散，惟务斗诤，善生机巧，结构朋党，是名朋党僧。佛在罗阅只竹园精舍，入城乞食。忽有木枪，迸在佛前。心自念言，此是宿缘，我当受之。众见惊愕。佛复心念：现偿宿缘，使众人见，不敢造恶。便踊身虚空，去地一仞。木枪逐佛，乃至七由延，枪亦随之。佛於空中化一青石。厚阔十二由延，佛立石上，枪即穿石出在佛前；又化地水火风，各厚阔十二由延，佛立其上，枪亦穿过。佛复上四天王宫，次第乃至梵天，枪亦次第而上，至於佛前。所过诸天，与说宿缘。佛复从梵天下，至罗阅只城，枪亦寻下。国人随从，看此因缘，佛恐众人见偿此缘，皆闷死。是故佛语众人，各自还归，亦敕诸比丘众，各还房已。佛便心念，当偿宿缘。遂叠大衣，敷座而坐。即展右足，木枪便从足趺彻过。舍利弗等，皆至佛所，礼拜慰问。为说宿缘：往昔有两部主贾客，入海取宝，后遇水涨争船。第二部主与第一部主格战。第二部主以[金*窜]矛，[金*窜]第一部主脚过，即便命终。佛告舍利弗，尔时第二部主者，即我身是。第一部主者，今提婆达兜是。我时[金*窜]彼脚，以是因缘，受诸苦报。今虽得佛，由此残缘，故受木枪刺脚也。（梵语罗阅只，华言王舍城。梵语由延，即由旬，华言限量。四天王者，东方持国天王、南方增长天王、西方广目天王、北方多闻天王也。梵语比丘，华言乞士。梵语舍利弗，华言□子。梵语提婆达兜，亦云提婆达多，又云调达，华言天热。）谓诸有情，於宿世中，及现在世，未曾修习布施、持戒等福德之业，多诸恶行，所以轮回诸趣也。谓诸佛世尊，观诸众生根机利钝。其有具增上信者，佛则令其发菩提心，而为授记当得作佛，是名未发菩提心授记。（梵语菩提，华言道。增上，犹增胜也。）安即安住也，谓众生未能安住於戒定慧而修行者，令其得安住也。谓人未能修习智慧，如无缨络严饰其身，是名未庄严。度即超度也。谓众生未度生死苦者，令其得度也。谓梵志妄计涅盘之法，在众生烦恼心中不可说有。譬如瓶未出泥，名为无瓶。盖外道不知众生烦恼心中实具涅盘之德。故佛答言，如是涅盘，非是先无，同泥无瓶。（梵语梵志，华言净裔。梵语涅盘，华言灭度。）谓善恶诸行，未起、未生、未聚集、未出现，未来所摄，是名未来世。谓未来世，必由身口意，造作善恶诸业。虽不现作，望於未来，毕竟不无，是名未来世业。谓未来世中，说未来世；未来之后，复有未来无穷尽之事也。谓未来世中，说现在世之事也。谓未来世中，说过去世之事也。谓菩萨闻未来诸佛，所修之行，了达非有，不以己之善根，回向於彼；亦不於彼，而退己之善根，常勤修行，摄化众生。观未来法，皆不可得，毕竟皆舍，是名未来施。梵语涅盘，华言灭度。谓众生未灭生死之苦者，令其灭之，而得证於涅盘也。（灭度者，谓大患永灭，超度三界也。）谓戒定慧等诸善之法，未曾修习，是名未生善。善若未生，当勤修习，令其得生也。谓五种善根，虽未生，为令生，故一心勤精进，方便修习，令得生也。谓贪□痴及杀盗淫等诸恶之法，於心未起，於事未见，是名未生恶。恶若未起，防令不生也。谓五盖等烦恼恶法，今虽未生，后若生时，能遮五种善根，故一心勤精进，方便遮止，不令生也。解即解脱也，谓众生未解烦恼业缚者，令其得解也。塔，梵语具云塔婆，华言高显。谓人能起塔者，当来之世，受初禅天福。经云：若有善信男子女人，求梵天福者，未曾起塔婆处，於中能起，是为初受梵天之福也。谓菩萨於诸梵行，勇猛精进，乐法之心，无有厌足；则昔所未闻，今皆得闻也。梵语末伽黎，华言不见道，字也。梵语拘赊黎（无翻），因母之名而为名也。其人起邪见，谓众生苦乐，不由自行而得，皆是自然而有。此计自然者，即是无因，亦邪见也。谓如来灭后，教法垂世，人虽有禀教，而不能修行、证果，是名末法。据法住记云：佛告阿难：我灭度后，末法一万年。又据法苑珠林云：由佛锡杖在龙窟中因缘，复令末法增住二万年，是则末法总三万年。梵语末那，华言染污意。染污者，谓我痴、我见、我慢、我爱四惑常俱。意者，谓常思虑第八识，度量为我，即第七识也。
梵语末那，华言意，亦名相续。识，又名分别识。此识本无定体，即第八识之染分，依第八识自证分而生，缘第八识见分，而执为我，为第六识之主执，转第六识所缘善恶之境，而为染净，皆由此识也。前第六识名意识，今此识亦名意者，谓第六识，依根而得名。此识当体而立，号第六识。虽能分别五尘好恶，而由此识传送相续执取也。（依根者，根即意根也。当体者，即分别之体也。）
梵语末那，华言意，亦名相续识，又名分别识。此识本无定体，即第八识之染分，依第八识自证分而生，缘第八识见分，而执为我，为第六识之主执。转第六识所缘善恶之境，而成染净，皆由此识也。前第六识名意识，今此识亦名意者，谓第六识依根而得名，此识当体而立，号第六识，虽能分别五尘好恶，而由此识传送相续也。若断此识，即成菩萨。（依根者，根即意根也。当体者，即分别之体也。）谓法界之法，本来常住，有佛无佛，性相常然，是名本住法。菩萨因持戒故，身心清净，虽处五浊之中，而能无染无著；譬如莲华，生时虽处淤泥浊水之中，自然洁净，而无所染也。谓佛具大智慧，照了自性，本来是佛，具足恒沙性妙功德，是名本性佛。谓如来本觉真性，清净湛然，洞彻明了。菩萨称佛明了而见，是名本性佛明了见。本性常者，即法身也。谓法身本性常住，无生无灭也。谓一切诸法，非常非灭，本性清净，离性离相，故名本性空。谓已生之后，未死之前，於其中间，所有五蕴色身，是业报之本，是名本有。谓真如理随缘变造一切诸法，虽有烦恼垢染，而本性清净，具足无量微妙功德，无生无灭，湛若虚空，一切众生平等共有，与一切法不一不异，离一切相无有分别，故名本来自性清净涅盘。（梵语涅盘，华言灭度。）梵语毗尼，华言律。谓为律师者，必本於毗尼，讽诵通利，句义辩习，文字不忘，然后可以教授於人，所以称之为律师也。谓众生心体灵明虚廓，本来离念，等虚空界，无处不遍，即是如来平等法身，是名本觉。
谓一切众生，自性清净，心体本来觉了，离诸妄念，故名本觉。
谓一切众生自性清净心源，离於妄念，即寂而照，等虚空界，无所不遍，法界一相，即是如来平等法身，故名本觉。
本即直性，觉即智慧。论云：所言觉义者，谓心体离念，离念相者，等虚空界，无所不遍，即是如来平等法身，依此法身，说名本觉。（心体离念者，谓本觉心源之体，离於妄念也。等虚空界，无不遍者，虚空无边，以譬本觉之性体量充廓也。平等法身者，诸佛悟之不为高，众生迷之不为下，生佛不二也。）本识者，乃根本清净识心，即色相土之体也。此是如来微尘相海身所依之土，以由福慧无边，相好具足，庄严悉备，性相如如，故以本识为体也。本，犹根本；迹，犹足迹。譬人所居之处，则有行往之迹。今观世音不动本际，而能实智益物；普门曲垂迹化，而能权智益物。观音既是过去正法明佛，其本已高，所作权、实之迹则妙。故以本迹次权实而明之也。法华经中，后十四品，名为本门。本为根本，如树木之有根也。盖论释迦尘点劫前已得成佛。故经云：一切世间天人阿修罗，皆谓今释迦牟尼佛，出释氏宫，去伽耶城不远，坐於道场，得成正觉。然我实成佛以来，无量无边百千万亿那由他劫，从是以来，我常在此娑婆世界，说法教化。此是开迹显本，故名本门也。（梵语伽耶，华言山城。梵语那由他，华言万亿。梵语娑婆，华言能忍。）杀即损伤物命也。谓一切有情，皆惜身命。尼若不能悯彼，反更伤残，是故为众所弃也。谓父母养育，恩同天地，为子者，当竭力孝养奉事，以报其恩，况行杀逆；若行此事，是为逆罪，即堕地狱。四分律云：若杀父母者，不许出家受具足戒也。（具足戒者，即二百五十戒也。）谓断一切众生之命，故名杀生。
杀生者，谓自杀，亦教人杀，断害一切众生之物命也。谓杀生之罪，能令众生堕三恶道。若生人中，得二种果报：一者短命，二者多病，是名杀生果报。贼即见、思惑也。以其劫人功德之财，夺人智慧之命，故名为贼。阿罗汉能断三界见、思之惑，故名杀贼。梵语阿罗汉，华言无学。谓无法可学。又名应供，应受人天供养故也。众生即当供养恭敬，以为种福之田，况行杀逆；若行此事，是为逆罪。律云：杀阿罗汉者，不许出家受具足戒也。谓若欲至心生西方者，先观丈六佛像，在池水上。阿弥□佛神通如意，於十方国变现自在。或现大身，满虚空中。或现小身，丈六八尺。所现之形，皆真金色，圆光化佛，及宝莲华，如上所说。观世音及大势至，於一切处，身同众生，但观首相，知是观世音，知是大势至，是名杂想观。（梵语阿弥□，华言无量寿。）谓帝释诸天，若游此苑，於诸众妙之境所玩皆同，俱生胜喜。谓诸有情，於宿世中，及现在世，为贪□痴等杂乱染污，相续不绝，由此恶行，所以轮回诸趣也。如经，为声闻说四善根及四圣果、有余、无余涅盘等法不一，故名杂犍度。（四善根者，暖位、顶位、忍位、世第一位，即四加行也。四圣果者，谓初果须陀洹、二果斯陀含、三果阿那含、四果阿罗汉也。梵语涅盘，华言灭度。有余涅盘者，谓四果罗汉虽烦恼惑尽，尚余身智未灭也。无余涅盘者，谓惑障既尽，身智亦灭，无有余也。）杂者，不一也。谓前九科，各专一事；至此一科，则兼前九科进修之事，傍及世间经书，治世语言，礼乐文章，制度典故，无不兼通也。杂藏者，谓佛所说大、小乘经，共明声闻、缘觉、菩萨及诸天、人修因证果等法。是也。谓二乘之人，既不能闻，况於受持。故诸菩萨，权示声闻，或在法会，如聋如盲，彰其绝分；或示在道，而能启悟，知可回心，是名权为。（绝分，犹言无分也。在道，则闻法而不为聋盲之状也。）权即权巧，权智也；实即真实，实智也。今观世音随自意，以实智照之众生，即得冥益；普门随他意，以权智照之众生，即得显益。如是冥显获益不同者，盖由二智之力，权巧无方，赴机允当，不失其宜。故以权实次冥显而明之也。（权、实二智者，权即一切智、道种智；实即一切种智也。）权谓权谋，即九界七方便之法也；实谓真实，即佛界圆乘之法也。盖法华已前，四时未会，权实不融。至法华开显九界七方便之权，即是佛界圆乘之实。实即是权，权即是实；实外无权，权外无实。皆称秘妙，故云不二。此之不二，不出一念。故心法妙所以为门也。（七方便者，方即方法，便即便宜。谓藏通两教二乘为四，及藏通别三教菩萨共为七，以其同修方便之道故也。）谓最初实得法、应二身，皆名为本。中间化度众生数数，唱生唱灭，种种权施，法应二身，皆名为迹，故名权实本迹。（最初者，得法、应二身，谓佛於过去无数劫前，最初破无明惑，证法性身而起应用也。中间者，谓过去世初成佛时，乃至于今菩提树下示成正觉之中间也。）谓此色尘分析，至於至微至细之极，人、天之眼所不能见，是为极微细也。谓於色上分析长短形相□细，以至极微，故名极略色。
谓此细色略之至极，无可与比，人、天之眼所不能见，是为极略色也。（亦名自碍色），谓上见虚空青黄等色，乃是显色；若下望之，则此显色至远而为难见，是名极迥色。枉习因者，谓枉习交加，发於诬谤，如谗贼人，逼枉良善，此业发现，故感拘押按捺，迫蹙其体，沥漉其血等报也。林葬者，谓露置寒林，饲诸禽兽也。（寒林，即西域弃尸处。僧只律云：谓多死尸，凡入者，可畏毛寒，故名寒林。）果者，谓松柏等子是也。谓诸佛永断一切烦恼等障，证得无上菩提之果，是名果义。（梵语菩提，华言道。）果即识与根也。谓识与根同时俱起，以成力用也。如眼根照色境时，眼识随即同缘。耳根照声境时，耳识随即同缘，於诸实境分明显了。鼻舌身意亦复如是，是为果俱有义。谓由修行，即能证涅盘之果，圆成满足，是名果圆满。（梵语涅盘，华言灭度。）果报土者，亦名实报土。即别教十地，圆教十住、十行、十回向，乃至等觉诸菩萨所居之土也。观无量寿佛经疏云：行真实法，感得胜报。是也。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）谓至果所证，无为涅盘等法也。（梵语涅盘，华言灭度。）谓不知正因正果，於不善事生妙善想，勤加精进，如以寒热涂灰卧棘等事，执为正行。小有所得，私窃邪计，以为极果，是为果盗见。（寒热涂灰卧棘者，谓外道寒则裸形自冻，热则五热炙身，或以灰涂身，或眠卧荆棘，自以为苦行，而求得果也。五热者，谓四方是火，上则日也。）谓菩萨修行，既以菩提为因，终证菩提之果；胜彼二乘，是名果胜。（二乘者，声闻乘、缘觉乘也。）
谓菩萨修因满足，即证佛果菩提，胜於声闻、缘觉所证之果，是名果胜。（梵语菩提，华言道。）果即修因所感之果。谓一心精进，修诸妙行，发大勇猛，决求成佛，於彼之时，与一切佛平等无二，是名果胜勇猛。谓如来於现在果中，说过去因。如云贫穷众生，颜貌丑陋，不得自在，此之果报，皆由是人前世破戒□妒，无有惭愧之心，而为其因。若见众生多财巨富，诸根完具，威德自在，此之果报，皆由是人前世持戒、布施、精勤、惭愧、无有□妒之意，而为其因，是名果语。谓心、心所法相应而起，即有贪□慢疑见等烦恼，是为枝末无明。（心、心所法者，心即心王，心所即受想行也。）经云：若复有人，若有罪，若无罪，□械枷锁，检系其身，称观世音菩萨名者，皆悉断坏，即得解脱。盖□械枷锁，刑狱之具也。系即系缚，检即封检。其人若能称观世音菩萨者，重关自开，铁木断坏。如应验传云：盖护山阳人，系狱应死。三日三夜，称菩萨名，心无间息。即见观音放光照之，锁脱关开，寻光而去，行二十里光明方息。梵语柁，又云陀摩，华言善。谓知一切法善相，善心生故。经云：唱柁（轻呼）字时，入般若波罗蜜门，名不退转方便。疏云：悟一切法调伏寂静，真如平等，无分别故。无明之用为染，法性之用为净。无明、法性，体本不二，用乃有殊。迷则全法性而为无明，全起无明之用，以在缠心，变造诸法，念念住著，名之为染。悟则全无明而为法性，全起法性之用，以离障心，应赴众缘，念念舍离，名之为净。然在缠，染心本具妙理，与净不殊，故名不二。此之不二，不出一念。故心法妙所以为门也。（在缠心者，缠即缠缚，谓众生心识为惑业之所缠缚也。离障心者，障即障碍，谓佛心想惑业净尽，离乎障碍也。）染净依者，即第七末那识也。谓一切染净诸法，皆依此识而转也。谓眼耳等六识，於色声等六尘境上，起诸烦恼惑业，则转此烦恼染法，归於第八识，而成有漏。若六识修诸道品，白净之业，则转此道品净法，归於第八识，而成无漏，故名染净依也。然此第七识亦依第八识而能转，第八识依第七识而随缘，更互为依，递相倚托。故染净依为眼等八种识之缘也。（梵语末那，华言意。八种识者，眼识、耳识、鼻识、舌识、身识、意识、第七识、第八识也。）谓佛随於一处而说是经，随其机器大小，所见有异，或见是染，或见是净，故名染净俱。谓人一念之心，於法既审知是善是恶，则染净自然而分，是名染净心。染污无知者，即见、思惑也。以无明为体，谓见、思惑能染污真性，无所明了也。谓奉佛供僧之食，当须柔软甘和而不□涩，是名柔软。柔软则随顺，不涩则无滞。谓菩萨修慈善之行，复於诸法无所滞碍，充於内则形於外，故体常清净，柔软细妙，而不□涩；譬如莲华，体性柔软，而复润泽也。谓如来音声，温柔和软也。谓佛以慈善为心，所出音声巧顺物情，能令闻者喜悦，皆舍刚强之心，故名柔软音。标即表也。谓如见烟，即知是火等，是名标相。树下坐者，谓出家之人，不宜营治舍宅，当於树下或石窟中，随便而居，修习禅定也。
谓比丘於冢间不得道者，当至树下，思惟求道。如佛生时，成道、转法轮、般涅盘，皆在树下。有如是因缘，是故比丘如佛所行，当树下坐，为头□行也。（梵语涅盘，华言灭度。）核果者，谓枣杏等是也。谓受胎七七日，眼耳鼻舌诸根圆满，故名根位。根本业者，即根本无明也。谓以无明力故，不觉心动，动即成业，虽动成业，而不与心王心所相应，故名不相应染，即是三细中第一业相也。根本即第八阿赖耶识，依即倚托也。谓第八识是诸识之根本。眼等六识依第八识相分而得生。第八识相分托眼等六识而得起，故根本依为六识及第八识之缘也。（梵语阿赖耶，华言藏识。）谓第八识心王能含藏善恶种子，出生染净诸法，故名根本心。（第八识，即藏识也。）谓人正作恶业时之心也。其心决定不可拔动，由此生於加行，是名根本心时。谓从无始之际，一念不觉，长夜昏迷，不了真理，能生一切诸惑烦恼，是为根本无明。根本智，亦名无分别智。谓此智不依於心，不缘外境，了一切法皆即真如，境智无异。如人闭目，外无分别。由此无分别智，能生种种分别，是名根本智。根本烦恼者，即无明惑也。谓此根本无明之惑，能出生一切烦恼也。根，即六根、五根等法，约四果及三世而说，故名根犍度。（六根者，眼根、耳根、鼻根、舌根、身根、意根也。五根者，信根、进根、念根、定根、慧根，即声闻之人所修之法也。）根者，眼耳鼻舌身五根也。谓眼识依眼根而能见，耳识依耳根而能闻，鼻识依鼻根而能嗅，舌识依舌根而能尝，身识依身根而能觉。若无五根，则五识无所依。故五根为五识之缘也。谓菩萨根性聪利，胜於一切声闻、缘觉，是名根胜。（菩萨，梵语具云菩提萨□，华言觉有情。）谓第八识觉明能了之心，发起内外尘劳之相，於一圆湛，析出根尘，聚内四大而为身分，故名根身境。（四大者，地大、水大、火大、风大也。）谓梁朝真谛三藏法师译天亲所造之论释，流传此土，是为梁摄论。谓不对诸尘，而於梦中见种种境界，此亦心王性境变现而有诸相，是名梦中独头意识。普光云：梦卧大海者，汝身现居生死海中，未到彼岸，未证涅盘也。（梵语涅盘，华言灭度。）谓昼缘诸境，夜则感梦。本无实体，惟因想生。以譬众生缘念过去，造作诸事，境虽已灭，缘想即现。盖言一切有为之法，皆因妄想而成，亦如梦境也。论云：又如梦境，过去诸法，亦复如是。梦所作者，谓梦中所为，非意思所起，亦非身口所作，是为不增长业也。普光云：梦执日者，以表智慧光明普照法界，开导昏迷，归正觉路也。普光云：梦执月者，以表方便之智，入於生死尘劳界内，用清凉法，化导众生，令离热恼也。普光云：梦枕须弥者，以表出生死海，登於彼岸，将证涅盘也。普光云：梦大海中一切众生入身内者，以示当於尘劳海中，为诸众生作归依处，济度有情，超於彼岸也。梵即净也。谓诸菩萨以慈、悲、喜、舍四无量心，运诸众生出生死海，是名梵乘。（慈、悲、喜、舍者，慈能与乐，悲能拔苦，喜则离苦得乐，舍则冤亲平等，此四无量心，以由众生无量，故菩萨之心亦无量也。）梵，净也。谓离欲界垢染，上升色界，故名为净。若大梵天，即娑婆世界主。由修施、戒二种福业，胜他化天；又兼修禅定，是以感报得生其中也。（梵语娑婆，华言能忍。）谓初禅中大梵王天，乃三千世界之主也。（三千者，小千、中千、大千也。）梵，梵语具云梵[口*览]摩，华言离欲，又云清净，谓此天王身心妙圆，威仪不缺，清净禁戒，加以明悟，统领梵众，即法华经称娑婆世界主尸弃大梵，主大千世界者是也。（梵语娑婆，华言能忍。梵语尸弃，华言顶髻，又云火，由修火定而悟道故也。）梵王者，即色界初禅天主也。谓若诸众生，欲心明悟，不犯欲尘，欲身清净，菩萨即於彼前，应现梵王身而为说法，令其解脱也。梵即净也。谓菩萨无空有二边爱著之染，名之为净；以此净心，运於慈悲，与众生乐，拔众生苦，故名梵行。梵行即净行也。谓阿罗汉由戒定慧之行，成就得证此果，故云梵行已立。谓音声和雅，近远皆到，无处不闻也。植，种也。菩萨广植一切菩提种子，常以定水灌溉，令得增长，而成妙果。譬如大地，种植一切药树谷果，由水滋溉增长，然后繁茂而结实也。（亦名调伏心），谓若人净扫寺地，即是调伏自心，植立端正福业，他世必获相貌端正，是名植端正业。梵语檀，华言施。谓出家之人，凡所资身饮食衣服等物，皆由施者供给，遂得安身办道，是为檀越恩。梵语檀那，华言布施。施有二种：一者财施，谓以饮食、衣服、田宅、珍宝及一切资身之具，悉能施之。二者法施，谓从诸佛及善知识，闻说世间、出世间善法，以清净心转为他说也。梵语檀那，华言布施。运心普周曰布，辍己惠人名施。经云：菩萨为令众生心满足故，内外悉舍，而无所著，是名檀那波罗蜜。（内即内身，谓头目身命等；外即外财，谓金银财物等也。）谓次下匙时，心须想念：愿我此生，所修一切善法，悉令满足。谓比丘乞食之时，不著於味，不轻众生，不择贫富，常平等一心次第而乞，是为头□行也。此喻欢喜地菩萨修行，入於智海，渐次而进，而能成就大愿也。谓心、心所法，次第无间，相续而起，名次第缘。（心、心所法者，心即心王，心所即受想行也。此心王心所对於诸尘念念不停，是名次第相续也。）谓菩萨住是三昧，能生无量无边法欢喜乐，是名欢喜三昧。梵语阿修罗，华言无端正。谓菩萨修戒定慧，破於恶业等怖，证於欢喜三昧。愍彼众生，受阿修罗苦，故以此三昧，令其离诸猜疑怖畏也。谓菩萨智同佛智，理齐佛理，彻见大道，尽佛境界，而得法喜，登於初地。经云：於大菩提，善得通达，觉通如来，尽佛境界，名欢喜地。（得法喜者，谓於证得之法而生喜乐也。梵语菩提，华言道。）谓初地菩萨，明修布施之行，而复示现生於世间，以作人王。故云欢喜地寄人乘。谓菩萨见诸众生，心堕邪见，皆成障碍，故发起大愿慈心，而修舍行，於内身外财，无所吝惜。由因感果，而登初地，心生欢喜，即断异生性障，而证遍行真如，是名欢喜地断障证真。（异生性障者，性即凡夫之性，障即执著我、法，障於初地功德也。遍行真如者，谓此真如，由人法二空所显，无有一法而不在也。）谓菩萨修行，常行六度之行，利益一切众生，而於自他皆生无等欢喜，是名菩萨欢喜意。（六度者，一布施、二持戒、三忍辱、四精进、五禅定、六智慧也。）谓菩萨能以六度饶益有情，由此所作，心生欢喜，是名欢喜意乐。谓由前十住进修，功满已成，佛子具佛妙德，能於十方刹土，随顺饶益众生，自他俱喜。经云：成佛子已，具足无量如来妙德，十方随顺，名欢喜行。（刹，梵语具云刹摩，华言土田。）谓如来福慧庄严，具足三十二相、八十种好，微妙难思，人得瞻仰，则罪灭福生，是故入城，令人普见。（三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。八十种好，一指爪狭长、二手足指圆、三手足各等无差、四手足圆满、五筋脉盘结、六两踝深隐、七行步正直、八行步威容齐整、九行步安平、十行步有仪、十一回身顾视、十二支节殊胜、十三骨节交结、十四膝轮圆满、十五隐处妙好、十六身支润滑、十七身容敦肃、十八身支坚固、十九身支安定、二十身相端严、二十一身有圆光、二十二腹形方正、二十三脐深右旋、二十四脐厚妙相、二十五肌肤匀净、二十六手掌充满、二十七手文深长、二十八唇色红润、二十九面门圆满、三十舌相长广、三十一发声威震、三十二音韵美妙、三十三鼻高修直、三十四诸齿方整、三十五诸牙明洁、三十六目广清净、三十七眼相修广、三十八眼睫齐整、三十九双眉修长、四十双眉绮靡、四十一双眉高朗、四十二耳厚修长、四十三两耳相好、四十四容仪端丽、四十五额广圆满、四十六身分殊胜、四十七首发修长、四十八首发香洁、四十九首发齐整、五十首发坚固、五十一首发光滑、五十二身分坚实、五十三身体庄严、五十四诸窍清净、五十五身力充美、五十六身相严好、五十七面轮修广、五十八颜貌舒泰、五十九面颜光泽、六十身支严净、六十一毛孔出香、六十二面门出香、六十三首相妙好、六十四身毛纤柔、六十五法音圆辩、六十六顶相高妙、六十七指网分明、六十八行不履地、六十九神力自持、七十威德远震、七十一音声和雅、七十二观机说法、七十三一音演说、七十四次第说法、七十五等观有情、七十六先观后作、七十七相好具足、七十八顶骨坚实、七十九颜容奇妙、八十胸臆妙好。）欲即贪欲，取即取著。谓於彼欲界色声香味触五尘之境，贪欲取著，故名欲取。欲，即希求之义。垢者，尘也，污也。谓人於诸所有功德，不求他知；若欲令他知，我成就如是功德，是名欲垢。谓欲界诸天，著於上妙五欲，难以教化，是名欲天难化。（五欲者，色欲、声欲、香欲、味欲、触欲也。）欲者，希向慕乐，庄严彼法，故名为欲。谓凡所修习一切诸法，若无乐欲之心，事必不遂；若能乐欲，所愿皆得，是为欲如意足。（庄严彼法者，谓修希即心，令四念处身受心法之观成就也。）谓佛具众善，常欲度诸众生，心无厌足，是名欲无减。谓欲界天、人、修罗、畜生、饿鬼、地狱，各各随其业因而受果报，故名欲有。欲者，即欲界思惑也。谓五根贪爱五尘，故名为思惑，即贪□慢也。因此思惑，流转欲界，不能出离，故名欲流。（五根者，眼根、耳根、鼻根、舌根、身根也。五尘者，色尘、声尘、香尘、味尘、触尘也。）谓众生因欲界见、思二惑，造作诸业，而於欲界不能出离，故名欲漏。（意根对於法尘而起分别曰见惑，眼等五根对色等五尘而起贪爱曰思惑。）谓众生爱念妻子，及贪染五欲等，是名欲爱。（五欲者，以色声香味触五尘，能起人贪欲之心也。）
谓於欲界五尘而起贪爱也。因贪爱故，推求不已，是名欲爱。（五尘者，色尘、声尘、香尘、味尘、触尘也。）欲爱者，即欲界思惑也。谓诸众生，由五根对五尘境，起贪爱心，而於欲界住著生死，故名欲爱住地惑。（五根者，眼根、耳根、鼻根、舌根、身根也。五尘者，色尘、声尘、香尘、味尘、触尘也。）谓欲界众生，於五欲顺情等境，心生贪爱，起诸惑业，束缚於身，不得解脱，故名欲爱身缚。（五欲者，色欲、声欲、香欲、味欲、触欲也。）欲有四种：一者情欲，二者色欲，三者食欲，四者淫欲。下极阿鼻地狱，上至第六他化天，男女相参，多诸染欲，故名欲界。（梵语阿鼻，华言无间。第六他化天者，假他所化而自娱乐也。谓欲界中人，若初受生，此识即托母胎，遂依母息出入。及出胎后，依身而住。又若因修戒善，感报而生欲天，此识即依化生之身而住，是为欲界人天识住。（戒善者，五戒十善也。）一、四天王天，东方持国天王、南方增长天王、西方广目天王、北方多闻天王。二、忉利天，梵语忉利，华言三十三。往世三十三人，同修胜业，同生此天。三、须夜摩天，梵语须夜摩，华言善时分。谓此天时时唱快乐，故又云受五欲境，知时分故。四、兜率陀天，梵语兜率陀，华言知足。谓此天於五欲境知止足故。五、化乐天，谓此天自化五尘而娱乐故。六、他化自在天，谓此天假他所化乐事，以成己乐，即欲界天主。（五欲者，色欲、声欲、香欲、味欲、触欲也。五尘者，色尘、声尘、香尘、味尘、触尘也。）谓人贪於淫欲，则能成痨怯虚弱一切病也。谓修菩萨行者，闻佛正教理趣深远，心生乐欲而不暂舍，故名欲白法。乐取之心为欲，谓於可爱之境，而起乐欲，恋著不舍，故名欲著心。谓人初生天时，已见天上所有之物，生希有心，而於园林等则未曾见，故欲见之，而遍观看，是为第二相。欲即贪欲，谓一切凡夫之人，不了五尘过患，而於顺情之境，种种贪求，而生恶觉，故名恶觉。（五尘者，色尘、声尘、香尘、味尘、触尘也。）
欲，即贪欲。谓贪欲心起，常念可意之事，故名欲觉。谓於可意之境，爱染念著，而生悦乐也。谓诸比丘，常行忍辱，不生□恚。德誉远闻，令人归仰，是故能令正法不灭。止即制止，谓止身口令不杀、不盗、不邪淫、不妄语等，是名止持。欲即五欲，渴爱者，於诸尘境而生爱著，如渴而思饮浆水也。菩萨因一切有情渴爱所逼，即为开示，令於欲尘之境，不生爱著，譬犹清凉之水，能除一切焦渴之苦也。（五欲者，色欲、声欲、香欲、味欲、触欲也。）止者即止妄即真之谓也。谓若有人言，我今永息诸念，寂然平等，欲求圆觉。彼圆觉性，非止得故，说名为病。止观者，止是禅定之胜因，观是智慧之由藉，谓若能成就二法，自然定慧圆明也。止者，摄心静虑也。谓修行之人，虽因前随息，心安明静，而定犹未发。若心依随，则微有起想之乱，苟欲澄□安隐，莫若於止。故次舍随修止，凝心寂虑，禅定自发，故以止为门也。谓人以无漏智慧，修摄其心，住於清净正业，断除一切邪妄之行，是为正业。（清净正业者，谓戒定慧等出世之善业也。）正中现正依者，谓於自身中即现诸佛之身，复现诸佛国土。如成就品偈云：一切刹土入我身，所住诸佛亦复然，汝应观我诸毛孔，我今示汝佛境界。是也。（所住诸佛，即现正也。示佛境界，即现依也。）华严出现品云：此经不为余众生说，唯为不思议乘菩萨说。又云：非余境界之所能知，普贤行人方能得入，是名正为。（菩萨，梵语具云菩提萨□，华言觉有情。）正事良药，为疗形枯者，谓饥渴为主病，四百四病为客病，故须以食而为医药，用资其身。凡受食时，当作此观。（四百四病者，人身假地、水、火、风、四大所成，一大不调，则生百一种病，四大共成四百四病也。）正内现依者，谓於身中现一切国土也。如现相品云：如来安坐菩提座，一毛示现多刹海，一一毛现悉亦然，於是普周於法界。是也。
正内现依者，谓於一身中复现一切国土也。如经偈云：於一微细毛孔中，不可说刹次第入，毛孔能受彼诸刹，诸刹不能遍毛孔。是也。正内现正者，谓於一身中，复现一切身也。如现相品云：如来一一毛孔中，一切刹尘诸佛坐，菩萨众会共围绕，演说普贤之胜行。是也。（菩萨，梵语具云菩提萨□，华言觉有情。）
正内现正者，谓於一身中复现一切身也。如僧只品偈云：於一微细毛端处，有不可说诸普贤，如一毛端一切尔，如是乃至遍法界。是也。谓国王善能筹量府库储蓄多寡，以仁爱心赐与亲族人民。凡疾病者，令医治之；贫乏者，悉赈济之。是以普天之下，咸被恩泽，无不爱乐也。谓出家之人，当离五种邪命利养，常以乞食自活其命，是为正命。（五种邪命者，一诈现异相，二自说功能，三占相吉凶，四高声现威，五说所得利以动人心也。）谓出家之人，常乞食自资色身，清净活命，是名正命食。正谓中正，中必双照，三谛具足，故名正因。（中正者，离於边邪也。双照者，照空照假也。空谓荡一切相，即是真谛；假谓立一切法，即是俗谛；非空非假，即是中谛。故云三谛具足。）正谓中正，谓中必双照三谛具足，名正因佛性。（中正者，离於边邪也。双照者，照空照假也。空谓荡一切相，即是真谛；假谓立一切法，即是俗谛。非空非假，即是中谛。故云三谛具足。）宗即主也，亦要也。盖佛说经，必以正说为主；又正明一经要义故也。如楞严经第一卷，从阿难见佛，顶礼悲泣，下徵心辨见，分别真妄，会万法归如来藏，乃至说咒立坛，远离魔事，令阿难大众除惑证道，至第十卷，重研五阴，知有涅盘，不恋三界等。此是一经正说，故名正宗分。（五阴者，色阴、受阴、想阴、行阴、识阴也。三界者，欲界、色界、无色界也。）谓人摄诸散乱，身心寂静，正住真空之理，决定不移，是名正定。谓人修习禅定，摄诸乱想，而得身心寂静，三昧现前，是名正定觉。（梵语三昧，华言正定。）谓前行相，虽与佛同，心相有异，未名正心。至此，则心相不异，方名为正。经云：容貌如佛，心相亦同，名正心住。谓别教菩萨，於十地位中，正破无明之惑，而於中道之理，忍可忍证，故名正忍。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）谓人思念戒定慧正道及五停心助道之法，堪能进至涅盘，是名正念。（五停心者，多散众生数息观、多贪众生不净观、多□众生慈悲观、愚痴众生因缘观、多障众生念佛观也。）谓人思念正道，一心专注，无有间杂，不起邪想，是名正念觉。谓人见四谛时，正念思惟，观察筹量，令观增长，是为正思惟。谓断贪□痴等，烦恼皆尽，心无邪伪，此性决定，聚集不散，是名正性定聚。谓人欲入道者，必须从闻而思，从思而修，以此三者而自增益，则智慧真正，离诸邪见，断惑证果，是名正慧觉。谓佛未出世时，轮王亦教人行於不杀、不盗等十善，即此十善戒法，是名正戒。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。）正报亦名正果，即五阴之身也。谓诸众生随其所作善恶之业，各各感得此身，正受其报，故名正报。（五阴者，色阴、受阴、想阴、行阴、识阴也。）正智者，如来明了正见之智也。谓了前诸法如幻如化，非断非常，超过一切凡夫小乘偏邪异见，是为正智也。天帝释以大宝镜，正月照南赡部洲，而察人之善恶也。又北方毗沙门天王，巡察四洲；正月在南洲，亦如镜之所照。故南洲人，宜於此月食素持斋修善也。（梵语赡部，即阎浮提，华言胜金洲。梵语毗沙门，华言多闻。四洲者，东弗于逮，南阎浮提，西瞿耶尼，北郁单越也。）正梦者，谓内心无所感动，而自形於梦也。正犹证也。谓如来灭后，教法住世，人有禀教者，即能修行；有修行者，即能证果，是名正法。据法住记云：佛告阿难：我灭度后，正法一千年，由女人出家，减五百年。又据善见论云：后为比丘尼说八敬法，还得一千年。又据法苑珠林云：天人答宣律师曰：佛锡杖在龙窟中四十年住。为如来灭后，有飞行罗刹，能说十二部经，诈为善比丘，食诸持戒者，为断此恶，故镇龙窟中。复令正法增住四百年。是则正法住世总一千四百年。（梵语阿难，华言庆喜。梵语比丘，华言乞士。八敬法者，一、尼百岁礼初夏比丘足，二、不得骂谤比丘，三、不得举比丘过，四、从僧受具戒，五、有过从僧忏，六、半月从僧教诫，七、依僧三月安居，八、夏讫从僧自恣法也。梵语罗刹，华言速疾鬼。十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。）谓以正顺之道，治安邦国，亦常教化人民，敬信三宝，修持戒善，勿以邪法枉屈於人，是即忏悔也。谓虽值佛出世，或缘有违逆，身有障难，根有愚钝，不能听受。又若佛灭后，或有说正法处，身为他人制伏，不能往听；或生邪见，虽听不能信受。故云正法难闻。谓诸梵天，禅定持身，无诸欲行，而其音声端正，质直而不邪曲，是名正直音。谓转轮王宿世曾修广大之福，其业最胜，但知入胎，不能正知住胎出胎也。（正知，犹明知也。）谓独觉之人，久习多闻，其智最胜，但正知入胎住胎，不能正知出胎也。不杂名精，无间名进。谓人勤修戒定慧之道，一心专精，无有间歇，是名正精进。正行六度者，谓圆观稍熟，事理将融。涉事不妨於理，在理不隔於事。自行化他，事理具足，观心无碍，转胜於前，是名正行六度品。经云：若人读诵，为他人说，复能清净持戒等。是也。谓如来所说一切道品正行之法，皆依真如理体而立，是名正行真如。论云：我所说诸道圣谛。是也。（道品者，即三十七道品。总而言之，不出戒、定、慧也。道圣谛者，道即能通之义，谓修道品而能通至涅盘也。）谓人修无漏道，见四谛分明，破外道有无等种种邪见，是为正见。（无漏道者即戒定慧。修此道者，能断三界有漏生死也。四谛者，苦谛、集谛、灭谛、道谛也。）谓人礼佛，摄心正念，虽对佛身，即是自礼自身佛也。盖由一切众生，本有觉性，与佛平等，为随染缘，迷於己性，妄认为恶，无始以来，未曾将一灯一香一礼供养己身佛性。若能返照本觉，则解脱有期。故维摩经云：观身实相，观佛亦然，是名正观修诚礼。谓人以无漏智慧，常摄口业，远离一切虚妄不实之语，是为正语。（亦名正等觉），谓具一切智，於一切法，无不了知，故号正遍知。以一切法平等开觉一切众生，成无上觉，故号正等觉。谓佛所说之经，旨意深奥，无作无为，无行无得，自然合道，是为正道。谓修此禅定，能令众生，悉得现在未来一切之乐，名有九种：一者，神足变现调伏众生禅，谓因此定，而能变现种种神足通力，调伏一切众生也。二者，随说调伏众生禅，谓因此定，而能随顺说法，调伏一切众生也。三者，教诫变现调伏众生禅，谓因此定，能以正法，教诲诫谕调伏一切众生也。四者，为恶众生示恶趣禅，谓因此定，能为恶业众生，示现修罗、饿鬼、畜生、地狱等趣，令其改恶迁善也。五者，失辩众生以辩饶益禅，谓因此定，而於众生不能辩说正法者，即以辩才而饶益之，令其心识开悟也。六者，失念众生以念饶益禅，谓因此定，而於众生失正念者，能以正念而饶益之，令其邪见不生也。七者，造不颠倒论微妙赞颂摩得勒伽为令正法久住世禅，谓因此定，开发妙慧，心不颠倒，能造微妙赞颂，摩得勒伽之论，而令正法流通，久住於世也。八者，世间技术义饶益摄取众生禅，谓因此定，能以书数□计资生方法，如是等种种众具，摄取饶益一切众生也。九者，暂息恶趣放光明禅，谓因此定，放大光明，暂令修罗等趣，息其苦恼也。（神足者，谓神通满足也。梵语摩得勒伽，亦云摩怛理伽，华言本母，即论名，谓能兴立教义，为本为母故也。）谓如梵语阎浮提，华言胜金洲。西域有树名阎浮树，下有河，河有金沙，故名胜金。今不言胜金者，以此方无此树，故诸经中但存梵语，是为此方无，故不翻也。谓转轮王出游之时，其军士皆带甲胄，随从步行也。谓人生於世，一期果报，或夭、或寿，皆由前定，毫发无差，业尽报终，岂容逃免。故云死不可避。（一期者，自生至死也。）死不能隐形者，谓龙报终之时，必是本形，不能化为异类之身也。谓人既死，识依业转，随处受形，况寿夭有限，死不复生，虽有咒术，不能加也。谓犯戒之人，既无戒行，万善俱亏，临命终时，堕无间狱也。谓毁戒之人，既绝梵行，全无善因，福尽苦至，即堕恶趣，是名死堕恶道。（梵行即净行也。）
谓食肉之人，必多害物命，恶业日积，是以命终之后，应生恶道，故云死堕恶道。（恶道，即饿鬼、畜生、地狱三恶道也。）谓修行之人，於闲静处，运心观想死尸[自/死]烂不净之相，心生□恶。我身不净，亦复如是，云何著是色欲，贪求无□。况命如电逝，须臾难保，一息不来，与彼何异。由观[自/死]烂不净，而贪著之心自息；是为死尸[自/死]烂不净观。谓人身殒命终，四大诸根悉归磨灭，如彼大山来时，万物一时摧碎，莫可御者。故经言：死山能坏一切寿命也。（四大者，地大、水大、火大、风大也。）谓观此身，念念无常，刹那生灭，迁谢不停。作是想者，智慧相应，得灭死相，是名死想。（梵语刹那，华言一念。）谓本有之后，中有之前，五蕴业果色身一时坏灭，是名死有。谓初学菩萨，虽欲运广大心，内外俱施，然有时施以财物，而於身命顾惜，不能自舍，是名死畏。（内外施者，内则身命等，外则财物等也。）死苦有二种：一者，病死。谓因疾病，寿尽而死。二者，外缘。谓或遇恶缘，或遭水火等难而死，是名死苦。死者，谓四大分散，夭丧殒没也。修行之人，为此夭丧，不能续延慧命，是名死魔。（四大者，地大、水大、火大、风大也。）
谓人寿尽命终为魔也。盖业报已毕，舍离现生之处，障蔽修道，遂失智慧之命，是名死魔。梵语殊夜（无翻），谓祭祀祈祷之书也。段即分段，食有资益之义。谓以香味触三尘为体，入腹变坏，资益诸根，故言段食。古译经律皆为搏食，以手团曰搏；后译复言浆饮等不可搏，遂译为段食。
段即形段。食有资益之义。谓以香味触三尘为体，入腹变坏，资益诸根，故名段食。佛地论云：任持名食，谓能任持色身，令不断坏故也。古译经律，皆云抟食。毁者，毁谤也。谓因恶其人，构合异语，潜地而讪谤之。要览云：阴为毁讪曰毁。是也。谓出家之人，剃除须发，毁坏相好，去世俗之尘，衣著如来之法服，具佛威仪，为世福田，是为第二净德也。谓人怀恨发愤，或以□恶语，或以不逊语，或以不实语等，更相毁谤，故名毁谤论。母亲者，谓资生之始，自怀抱以至乳哺、鞠育、护持，劬劳甚至，其恩罔极也。谓人托胎，居母腹中，生脏之下，熟脏之上，迫迮倒悬，苦痛无量；及至出胎，热风触身，如履刀剑，失声大叫，顿昧前因，是为生苦。谓母始自怀孕，分娩以至乳哺鞠育，护持长养，愍念劬劳，其恩罔极，为人子者，固当竭力奉养，岂有求福之念。设若心之至，孝之纯，则亦自然获福，故名母田。此日四天王躬自按行观察，与十五日同。
此日，四天王躬自按行观察，与十五日同。（已上为六斋日。）此日四天王遣辅臣观察，与初八日同。
此日，四天王遣辅臣观察，与初八日同。此日四天王遣太子观察，与十四日同。
此日，四天王遣太子观察，与十四日同。帝释敕四天王，各治一方。至此日，四王遣辅臣，观察世间人民善恶。（帝释，梵语释提桓因，华言能天主。言帝释者，华梵双举也。四天王者，东方持国天王、南方增长天王、西方广目天王、北方多闻天王也。）
天帝释敕四天王各治一方。至此日，四王遣辅臣观察世间人民善恶，人於此日宜加修善，是名斋日。此日四天王亲自按行天下，有慈孝父母，恭敬三宝，及尊长者，并修六度，持八戒斋者，诸天相庆，则降善福，注禄增算；如不修善持斋，唯造恶业，诸天忧戚，降以不祥，减禄除□。（六度者，一布施、二持戒、三忍辱、四精进、五禅定、六智慧也。八戒者，不杀生、不偷盗、不邪淫、不妄语、不饮酒、不坐高广大床、不著华□璎珞、不习歌舞戏乐也。斋者，过午不食也。）
此日，四天王亲自按行天下。有慈孝父母，恭敬三宝，及尊事长上，并修六度等行者，诸天相庆，则降善锡福，注禄增□；如不修善持斋，惟造恶业，诸天忧戚，降以不祥，减禄除□。人於此日，宜加修善，是名斋日。（三宝者，佛宝、法宝、僧宝也。六度者，一布施、二持戒、三忍辱、四精进、五禅定、六智慧也。）此日四天王遣太子，按行天下，伺察人民善恶。
此日四天王遣四太子，按行天下，伺察人民善恶。人於此日，宜加修善，是名斋日。谓由慈心起饶益念，奉行众善，利济群生，即一切恶毒不能害也。谓修菩萨行者，但为利益众生，常怀慈忍之心，人或有所加害，了知身心本空，不以为意，是以贪□毒药，所不能中也。谓人或被毒药及咒诅厌魅起尸鬼等之所中害，而丧其生，是为横死。（起尸鬼者，谓咒死尸起而厌人也。）梵语比丘，华言乞士。乞是乞求之名，士是清雅之称。谓出家之人，上乞法以资慧命，下乞食以资色身，故名乞士。
梵语比丘，华言乞士。乞是乞求之名，士是清雅之称，谓上乞法以资慧命，下乞食以资色身，净命自活，福利众生，破□慢心，谦下自卑，以成清雅之德也。（净命者，以清净之食，自活其命也。）
梵语比丘，华言乞土。谓上乞法以资慧命，下乞食以资以色身也。亦名□刍，盖□刍，雪山香草名，草有五义，以喻比丘五德。（五义五德者，一体性柔软义，喻比丘折伏身语□犷之德；二引蔓旁布义，喻比丘度人不绝之德；三馨香远闻义，喻比丘戒香芬馥之德；四能疗疼痛义，喻比丘能断烦恼之德；五不背日光义，喻比丘常向佛日之德也。）梵语尼，华言女。佛初不度女人出家，成道之后，因姨母摩诃波□波提恳求出家，佛乃度之，故名比丘尼。（梵语摩诃波□波提，华言大爱道。）
梵语尼，华言女。大智度论云：尼得无量律仪，故应次於比丘，佛以仪法嫌於混杂，令在沙门后，故名比丘尼。（女人出家，始於佛姨母大爱道也。梵语沙门，华言勤息。）
（亦名□刍尼），梵语尼，华言女。大智度论云：尼得无量律仪，故应次於比丘。又佛以仪法不便，故在比丘之后。梵语尼，华言女。谓若有女人好学出家，持诸禁戒，菩萨即於彼前，应现比丘尼身而为说法，令其成就也。梵语比丘，华言乞士。谓若有男子，好学出家，持诸戒律，菩萨即於彼前，应现比丘身而为说法，令其成就也。梵语比丘，华言乞士。经云：有大神通比丘，欲现多种变化，或分一身为千百身，还复为一。飞行虚空，山石无碍，涌没自由，是时地亦大动。谓末法之时，比丘说法，不行承受。而听白衣所说之法，受而不舍也。比即比类，谓以比类量度，而知有故。如远见烟，知彼有火，是名比量。
比，即比类。谓以第六意识比类量度知有诸境，如远见烟，知彼有火，是名比量。谓菩萨住是三昧，则能决定持诸三昧法幢，於诸三昧，最为尊胜；譬犹大将得幢，表其尊大之相，是名毕幢相三昧。谓诸法体性，无量无二，难可执持，菩萨入是三昧，则能决定知诸法性，而得定相；譬犹虚空，无能住者，得神足力，则能处之，是名毕法性三昧。谓梵志妄计涅盘之法，毕竟无有，名之为无，譬如龟毛兔角，实不可得。盖外道不知涅盘之德，其性常住，不可毁坏。故佛答言：亦非毕竟无，如龟毛兔角。毕竟，犹决定也。谓决定了知一切诸法皆假因缘和合而生，虚幻不实，终归坏灭，是名毕竟无常。谓以前八空，破一切法，令无遗余；既无诸法，亦无空之可著，是名毕竟空。
谓有为、无为诸法，一切之相，悉皆空寂，而不可得，故名毕竟空。毕竟空行者，心境两忘，空有双会也。法华经云：行处近处。谓以观照理，如理而行，名为行处；复观一切法空，即近於理，名为近处。以行处近处，终归於空也。梵语毗佛略，华言方广。正理名方，包富名广。谓大乘方等经典，其义广大，犹如虚空。即诸经之理体也。
梵语毗佛略，华言方广。方者法也，广者大也。又正理曰方，包富曰广。谓大乘方等经典，其义广大，犹如虚空也。梵语毗卢遮那，华言遍一切处。谓烦恼体净，众德悉备，身土相称，遍一切处。能为色相所作依止，具无边际真实功德，是一切法平等实性，即此自性，亦名法身。佛，梵语具云佛陀，华言觉，谓理性之体，本来觉了也。梵语毗婆尸，华言有四。以其如月圆智满，则云遍见。魄尽惑亡，则云净观。既圆且净，则云胜观、胜见，是为七佛之首也。梵语毗尼，华言善治。谓能治贪□痴等恶也。又言调伏，谓能调练三业，制伏过非也。（三业者，身业、口业、意业也。）梵语毗柰耶，华言律，又云善治。谓能治众生之恶，如世法律则能断决重轻之罪，故名律也。
梵语毗柰耶，华言律。律者，法也。谓能断决重轻之罪也。经云：若彼有情，乐习威仪，护持正法，一味和合，令得久住，而为彼说毗柰耶藏。是也。梵语毗梨耶，华言精进。精进有二种：一者身精进，谓若勤修善法，行道礼诵，与夫讲说，不自放逸也。二者心精进，谓若勤行善道，心心相续，不自放逸也。梵语毗梨耶，华言精进。练心於法曰精，精心务达名进。谓勤修善法，心无懈怠也。经云：菩萨普发众业，常修靡懈，诸有所作，恒不退转，是名毗梨耶波罗蜜。梵语毗沙门，华言多闻。谓福德之名闻於四方故也。居须弥山北水精山。
梵语毗沙门，华言多闻。谓此天福德之名，闻於四方，即北方天王，居须弥山半，第四层之北水精□，统领无量百千药叉，守护北方也。（梵语药叉，亦云夜叉，华言勇健。）梵语毗留勒叉，又云毗流离，华言增长，谓能令自他善根增长也。居须弥山南琉璃山。（梵语琉璃，华言青色宝。）
梵语毗留勒叉，华言增长，谓此天能令自他威德善根悉皆增长，即南方天王，居须弥山半，第四层之南琉璃□，领鸠盘荼等无量百千鬼神，守护南方也。（梵语琉璃，华言青色宝。梵语鸠盘荼，华言瓮形，即魇魅鬼也。）梵语毗留博叉，又云毗流波叉，华言广目。谓以其目广大过於人眼故也。居须弥山西白银山。
梵语毗留博叉，华言杂语，谓此天能作种种语言故。又云广目，以其目广大故。即西方天王，居须弥山半，第四层之西白银□，领毗舍□鬼等无量百千诸龙，守护西方也。（梵语毗舍□，华言啖人精气。）毗离国诸黎车，得一分舍利，归国起塔供养。毗耨国诸婆罗门，得一分舍利，归国起塔供养。梵语毗舍，亦云吠奢，即商贾种也。梵语毗舍□，华言□精气。谓其□人精气及五谷之精气也。（五谷者，禾麻黍菽麦也。）梵语毗舍浮，华言遍一切自在。谓烦恼断尽，於一切处无不自在，而为庄严劫中千佛之最后一佛也。（烦恼者，无明也。）谓受胎六七日，毛发爪齿初具，故名毛发爪齿位。谓身诸毛孔，一孔一毛，生相不乱，右旋上向，青色柔软也。谓鼻中之气，虽无风、喘之相，而出入不细者，为气。坐禅之人，若依之而数，则心劳难定，故须拣而不用也。经云：若王欲洗时，索先陀婆，智臣即便奉水。谓水无定性，在方器则方，在圆器则圆，以譬如来为诸众生说入涅盘，大乘菩萨即知此是如来为计常者说无常相，欲令众生修无常想也。谓由慈心，内无贪爱，远离欲流，即水不能没也。谓修菩萨行者，但为利益众生，常怀慈忍之心，於一切顺情之境，了知诸法本空，悉无所染，是以贪爱之水，所不能漂也。谓众生真如之心，自性清净，圆湛明彻，本来无染，犹水之澄清也。水以润湿为性。谓唾涕津液等名为水大，若不假地，即便流散。经云：唾涕脓血津液涎沫痰泪精气大小便利皆归於水。是也。
水性不定，流息无恒。如执珠盘，对月出水。众生昏迷，但见其相，不知水性融通，遍周法界，随众生心，循业发现。如一处执珠，一处水出，遍法界执，满法界生。生满世间，宁有方所，故名水大。
水以润湿为性，谓唾涕津液等，名为水大。圆觉经云：唾、涕、脓、血、津、液、涎、沫、痰、泪、精、气、大小便利，皆归於水。是也。谓虹霓体具众色，其中青色，乃假水大照映而起。盖水之色性本青，虹必因雨而有，故云水大生青也。水性即水大也。谓月光童子，往昔劫中，於水天佛所，修习水观。观於身中涕唾津液大小便利与世界外诸香水海，水性一同，是时初成此观，但见其水，未得无身。经无量佛，方得无身，与诸香水海性合真空，无二无别，悟入圆通。故云我以水性一味流通，得无生忍，圆满菩提，斯为第一。（无生忍者，谓一切诸法本来不生，於此法中，能忍可印证也。梵语菩提，华言道。）谓人或因堕水沉溺，而丧其命，是为横死。谓薄拘罗后母向河，从而逐去，母即嫌恶，寻掷水中，水虽深而不能溺也。谓初禅天已下，七番火灾，坏於世间之后，世界复成，又於坏劫之时，渐降大雨，滴如车轴；更兼地下水轮涌沸，上腾大千世界，乃至二禅天，水皆弥满，一切坏灭，如水消盐，是名水灾。水以润湿为性。谓人之身，有内水界，而受於生，即脑髓、眼泪、汗涕、唾脓、肪血、涎痰之类，是名水界聚。水精内外映彻，无物不现。谓妙觉、果佛诸惑净尽，万德圆明，常住湛然，有感则应。故以水精宝轮对妙觉位也。（妙觉者，自觉觉他，觉行圆满，不可思议也。）水葬者，谓弃置江河，以饲鱼鳖也。谓作水想，想水成已，当作冰想，既见冰已，作琉璃想，此想成已，见琉璃地内外映彻，是名水观。（梵语琉璃，华言青色宝。）金轮之下有水轮。菩萨藏经云：最上风轮，为水轮之所依止，其水量高六十八百千由旬。（梵语由旬，华言限量。）水有二义：一润渍生长，二体性柔软。谓行者修习禅定三昧，於地轮中，若证水轮三昧，即发诸禅种种功德，定水润心，善根增长，即润渍之义。由得定故，身心濡软，折伏高慢，随顺善法，即柔软之义，是名水轮三昧。谓於定中，还取八背舍、八胜处中所见水色，使一切处无不周遍，故名水遍一切处定。经云：若为大水所漂，称其名号，即得浅处。盖水言大，而不言小者，小不为难也。若遭此难，称菩萨名，即得浅处。如应验传云：海盐郡有溺水者，同伴皆沉，此人称观世音菩萨，忽遇得一石，困倦如眠，梦见两人乘船唤入，即时觉悟。开眼果见人船送至岸上，则不复见矣。谓投佛出家，割绝父母亲爱之情，一心精勤修道，以报父母生成之德，兼能为世福田，是为第三净德也。梵语羯磨，华言作法。谓佛在世时，若比丘犯罪，不自见过，其性刚强，永无改悔。即作法白众，随即摈黜。尽此一身，不复再同僧事；是名永摈羯磨。谓於世间色声之境，及一切利养，种种可爱乐者，心欲而不能得，是为求不得苦。
谓世间一切事物，心所爱乐者，求之而不能得，是名求不得苦。谓人修习梵行，志求佛法，则能离诸烦恼，超出世间，是为菩萨之善友也。（又名唱和礼），谓人礼佛，但为要其修行名誉，诈现威仪，常行礼拜，而实无殷重之心，是为求名礼。又名唱和礼者，谓口虽称唱佛名，心实驰求外境，是名唱和礼。谓诸众生，若有发心乐求菩提之道者，是为菩萨之善友也。（梵语菩提，华言道。梵语菩萨，华言觉有情。）求财不遂者，谓犯戒之人，既违佛制，梵行全亏，所求赀财，皆不遂意也。谓行人修定之时，沉昏瞪瞢，无所别知，由是障诸禅定，不得开发，名为沉昏暗蔽障。（沙，失我切），梵语沙，华言六。谓知人身六根之相，皆自在故。经云：唱沙字时，入般若波罗蜜门，名为海藏。疏云：悟一切法，无□碍故，如海含容万像。（六根者，眼根、耳根、鼻根、舌根、身根、意根也。皆自在者，如眼根任运观色自在无碍，五根随用，亦复如是也。）梵语沙弥，华言息慈。谓息世染之情，以慈济群生也。盖出家之人，初入佛法，多存俗情，故须息恶行慈，是名沙弥。
梵语沙弥，又云室利摩理洛迦，华言息慈。谓止息世染之情，慈济群生也。以初入佛法之时，多存俗情，故须息恶行慈，是名沙弥。玄奘法师云：梵语室利摩□理迦，华言勤策女。谓勤行善法，策进功德，故名沙弥尼。
梵语沙弥尼，又云室利摩理迦，华言勤策女。谓精勤策进佛法功行故也。谓□伽河，广四十里，满中沙细如[麦*丐]；人间百年，但取一粒；取尽此沙，乃为一劫，是名沙细喻。（梵语□伽，华言天堂来，谓其从高处流来也。）梵语沙门，华言勤息。谓沙门常以忍辱为心，而能御诸恶境，无所□恚，故名沙门忍为力。谓沸屎铁丸，自然满前，驱逼罪人，使抱铁丸，烧其身手；复使撮著口中，从咽至腹，通彻下过，无不□烂。有铁觜虫，唼肉达髓，苦毒无量，久受苦已，方出此狱，复到铁钉地狱。油粥者，谓以荏酥麻等油，和於米粟，煮为粥也。谓由前所发之心，净如琉璃；所证之理，显若精金。因此妙心，契於理地。经云：心中发明，如净琉璃，内现精金，以前妙心，履以成地，名治地住。（梵语琉璃，华言青色宝。履，即治也，亦造入之义。）谓比丘有犯戒者，大众作法治定其罪，是名治罪羯磨也。谓阿难事佛，闻所说十二部经，一经於耳，即能解悟，不假再问。如泻各瓶之水，置之一瓶，皆能受持也。（十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。）法即可轨可则之义。谓如来所说之经，十界同遵，无不轨则故也。（遵，依也。十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。）谓菩萨至此第十地，修行功满，唯务化利众生，大慈如云，普能阴覆，虽施作利润，而本寂不动。经云：慈阴妙云，覆涅盘海，名法云地。（梵语涅盘，华言灭度；谓之海者，以其深广，无法而不容也。）谓十地菩萨，以法身为云，普覆众生，观察觉了，受胜职位，意业自在，超於世、出世间，是一乘法，故云法云地寄显一乘。（胜职位，即佛之位也。）谓菩萨以无量智慧，观察觉了，三昧现前，得大法故，以法身为云，普周一切众生，具足自在，即断诸法中不得自在障，证业自在真如，是名法云地断障证真。（业自在真如者，谓一切业惑，悉得解脱，而与真如之理相应也。）谓如来既於诸法自得利益，住於真如法位，又复怜愍一切众生，皆欲令其安住於此，与己无异，是名法住胜。（真如法位者，谓一切诸法，皆以真如理性而为位也。）经云：诸供养中，法供养最。所谓如说修行供养，利益众生供养，摄受众生供养，代众生苦供养，勤修善根供养，不舍菩萨业供养，不离菩提心供养。以前财供养无量功德，比今供养一念功德，百分不及一，是名法供养。（利益众生、摄受众生，名法供养者，必因说法方能利益、摄受，即是以法供养如来也。代众生苦，名法供养者，因发大悲之心，方能代众生苦，亦是以法供养如来也。勤修善根，即是勤修善法也。菩萨业者，即菩萨所修之法也。）
谓依佛所说教法，修於众行，乃至不舍菩萨业，不离菩提心，即是以法供养诸佛、菩萨，是名法供养。（梵语菩提，华言道。）谓随其所闻之法，观察修习，皆依法则；因此明心见性，破除愚痴之暗，显发本觉妙明，是名法光明。谓一切可分别之法，而对於意，是名法入。谓真如觉体之法，出离烦恼之尘，纯一明净，故名法出离镜。法华、涅盘，二经名也。时者，谓正说此经，如日轮当午之时也。盖如来於前四时，调机纯熟，故於灵山会上，称性而谈，令其会权归实，了妄即真，演长远之寿量，显至道之幽微，上中下根，咸蒙授记。此法华一经所以说也。犹有余机未尽，故说涅盘一经，而捃拾之，是名法华、涅盘时也。（捃拾者，即收拾遗余之意也。）谓闻法□喜，即得增长善根，资益慧命。犹世间之食，能养诸根，支持其命；是名法喜食。
谓修出世行人，爱乐大法，资长道种，心生□喜，是为法喜食。
谓修行之人，闻法欢喜，即得增长善根，资益慧命，犹世间之食，能养诸根，支持其命，故名法喜食。法即妙法，喻即莲华。妙法者，妙名不可思议，法即十界十如权实之法。良以妙法难解，假喻易彰。妙法则权、实一体，莲华则华、果同时。故以法喻为名也。（十界者，佛界、菩萨界、缘觉界、声闻界、天界、人界、阿修罗界、饿鬼界、畜生界、地狱界也。十如者，如是相、如是性、如是体、如是力、如是作、如是因、如是缘、如是果、如是报、如是本末究竟等也。权即三乘法，实即一乘法也。）法因即法尘也。谓摩诃迦叶等，因观世间六尘变坏，悟法性空，遂修灭尽定，以灭意根，受想不起，妙法开明，消灭诸漏，得无生灭，遂入圆通。故云如我所证，法因为上。（梵语摩诃迦叶，华言大饮光。灭尽定者，谓受想心灭，出入息尽，而证此定也。诸漏者，谓由一切烦恼漏落生死也。从□陈那至迦叶，是於六尘悟入圆通。）谓别教菩萨，於十行位中，修习假观，知一切法皆即俗谛，无能毁坏，故名法坚。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。假观者，谓观一切法，无不具足也。）法即诸佛所说之法也。谓菩萨能受持十二部经之法，最上最大，故名法大。（菩萨，梵语具云菩提萨□，华言觉有情。十二部经者，一契经、二重颂、三讽诵、四因缘、五本事、六本生、七希有、八譬喻、九论议、十自说、十一方广、十二授记也。）法威德力者，即佛法威德之力也。谓诸众生，中阴识神，往於他界受生之时，以由业力所持，速疾而去，即生彼处。虽诸佛威德之力，亦不能遮其不生，故云不可到。
法威德力者，即如来应化威德之力也。谓此威德之力，乃是圣人不思议境界。如演一音，则普应群机。施一法，则众魔皆伏。利生无尽，功德难量，不与识法相应，是故唯识难判也。法即轨持之义。谓法性寂灭，而恒沙性德，皆可轨持，是名法宝。
谓五时所说大乘小乘经律论藏，是为法宝。（五时者，华严时、鹿苑时、方等时、般若时、法华涅盘时也。）
谓佛说一大藏典，具教法、理法、行法、果法，名相不同，故名法别相也。（教即经教，理即性理，行即行业，果即果位也。）谓意根对前五尘分别好丑，而起善恶诸法，是名法尘。谓若有国土，讲说此经，其说经之人，一切时中，身心调适；诸人民众，增加守护，慈悲平等，心无伤害；亦令一切众生，诚心皈仰，皆悉修习菩提之行也。（梵语菩提，华言道。）法应尔者，理本当然也。谓如来出现，法应说此华严经故。所以诸佛，皆於无尽世界，常转无尽法轮，令诸众生，返本还源，佛佛道同，法皆如此也。谓别教菩萨，於十行位中，修习假观，虽知一切法空无所有，而能假立一切法，化诸众生，於假法中，忍可忍证，故名法忍。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。假观者，谓观一切法无不具足也。）法即意根所起之法，菩萨於贪□痴等诸不善法，如实了知过患，勤断除已，即能於诸善法，心生爱乐，住正念处，而於彼法，求所成办，自能行已，复教他人亦如是而修也。法性土者，即法身如来所依之土，乃理土也。谓以本识如来藏身为所依持，恒顿变现外诸器界，则法性土通为诸土之体也。（器界者，世界如器故也。）
谓如来清净法身所依之土，以真如为体。然此身、土、体无差别，不变不迁，离相寂灭，是名法性土。谓此宗说依真起妄，盖真如不变，不碍随缘，如云：法身流转五道，如来藏受苦乐等。若悟妄即真，如云：知妄本自真，见佛即清净等，是名法性宗。（五道者，天道、人道、饿鬼道、畜生道、地狱道也。）谓佛了悟真如法性，复以法性为身，故名法性属佛为法性身。谓真如法性之理，譬如虚空，遍一切处，乃是法身所证之体，即为所依之土，故名法性属法，为法性土。谓此法性，体本圆常，该通万有，如来之身，由此出生，故名法性生身。谓法界之性，圆融通达无碍。然一切事法，依性建立，不异真性。性既融通，事亦如之。故一一微尘，各含法界。经云：华藏世界所有尘，一一尘中见法界。是也。法性即法身也。谓此法性之身，遍满十方，无量无边，色像端正，相好庄严，以无量光明，无量音声，能度十方法身菩萨，是名法性身。谓悭惜佛法，怀妒嫉心，恐他胜己，不肯教导余人，是名法悭。
谓有众生，心作是念：独我能知，诸经深义，秘惜隐藏，不为人说，是名法悭。谓二乘之人，计一切法各有体性，虽得人无我智，犹自怖畏生死，妄取涅盘之法，於法起见，故名法我见。（二乘者，声闻乘、缘觉乘也。梵语涅盘，华言灭度。）谓众生不了五阴等法，从因缘生，如幻如化，计为我身，妄生执著，是名法执。谓如来法性之法，住持世间，能令众生法种不断，是名法持。法施者，谓从诸佛及善知识，或从经卷，闻说世间、出世间善法，以清净心，为人演说也。金光明最胜王经云：法施兼利自他，能令众生，出於三界，断诸烦恼，成就慧身，譬如日光遍照大千世界。是也。（世间法者，即五戒、十善，及治世之法也。出世间法者，即三乘所修四谛、六度等法也。）
谓既能财施，又能为人说法，令其开悟，是名法施。谓此宗计一切现在法是有，计过去未来之法俱无，是为法无去来宗。谓一切诸法，既唯心现，从缘而起，无定性也。所谓小非定小，於一微尘能含太虚；大非定大，轮围无数入毛端中。经云：金刚围山数无量，悉能安置一毛端。是也。（轮围者，金刚轮围山也。）谓由揽父母之遗体，四大假合而成五阴之身。若一一分别推求，皆悉空无所有。凡夫不了，妄执此身为我，余身非我。若了四大本空，五阴非有，则所执之我亦不可得。故金光明经云：五阴舍宅，观悉空寂，是名法无我。（四大者，地大、水大、火大、风大也。）谓菩萨通达一切诸法名字分别无滞，故名法无碍智。谓欲界苦集灭道四谛下，苦法等无漏之智，能断欲界见惑烦恼，故名法智。（无漏者，谓不漏落三界生死也。见惑者，谓意根对法尘起诸分别也。）谓一切诸法，皆从因缘而生；缘合则成，缘散则灭，本无自性。虽无自性，非如兔角龟毛，有名无实，故名法有。谓此宗计诸法是有，不离色心；而於我相，了不可得，是为法有我无宗。谓於一切相属著法，以一比余。如属无常，比知有苦；以属苦故，比空无我；以属生故，比有老法；以属老故，比有死法；以属有色，有见，有碍，比有处所，及有形质；属有漏故，比知有苦；属无漏故，比知无苦；属有为故，比知是生住异灭之法；属无为故，比知非生住异灭之法。如是等类，名法比量。谓菩萨以平等心而生法喜，欲令一切众生皆至佛道，是名法爱。谓自发心至生贵，名入圣胎；自方便具足至童真，名长养圣胎；至此长养功成，名出圣胎。既出胎已，则为佛之真子，而继绍佛种也。经云：形成出胎，亲为佛子，名法王子住。谓意所知一切诸法，名为法界。谓佛证一真法界无漏之体，有大智慧，放大光明，遍照一切，是名法界佛。（无漏者，谓惑业净尽，不漏落三界生死也。）谓如来之身，充满清净法界，无所不至。菩萨称佛普至而见，是名法界佛普至见。谓一真法界，体性无尽，称此体故，说无量法，化诸有情，安置涅盘，亦无有尽，是名法界无尽。（一真法界，即一真实之理也。）谓知一切众生本具法界之体，事理融通，性分交彻，互不相碍，是名法界无碍智。（性，即理也。分谓分限，即事也。）谓知众生色心诸法，即是法界，充遍一切世间，无有边际，是名法界无边智。谓所证性德真如之理，圆满成就，含摄遍周，其量无外，十界差别之相，了不可得。经云：性德圆成，法界量灭，名法界无量回向。谓法界之理，通因彻果，外持一切染净有为，内含一切恒沙性德，是名法界藏。谓五蕴、十二入、十八界等诸法，以肉眼观故，则见是有；以慧眼观故，则见是无。众生迷故，於此等法，起执取相，故名法相。（五蕴者，色蕴、受蕴、想蕴、行蕴、识蕴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）
菩萨修慈忍时，谛观世间一切诸法，皆即法界真实之理，无取无舍，无□无喜，平等一相；由是观故，灭众生相，成就法相，是为法相。谓此宗说一切有漏妄法及无漏净法，无始时来，各有种子，在阿赖耶识中，遇缘熏习，即各从自性而起，都不关涉真如。故於色心诸法，而建立种种名相，是名法相宗。（梵语阿赖耶，华言藏识，即第八识也。）法相法，即四谛法也。谓四谛之法，各有相状，是名法相法。（四谛者，苦谛、集谛、灭谛、道谛也。）法眼者，菩萨为度众生，以清净法眼遍观一切诸法，能知能行，谓因行是法，得证是道，亦知一切众生种种方便门，令修令证也。谓二乘之人，未达法空之理，犹计五蕴之法实有。佛为破此执，故说般若深慧，彻见五蕴自性皆空。菩萨悟之，入法空理，是名法空。
谓於五蕴之法，计为实有，名为法执。若推求五蕴之法，如幻如化，皆从缘生，无有自性，是名法空。
法空即意根也。谓须菩提於旷劫来，心得无碍，蒙佛开示，性觉真空，於是顿入如来宝明空海，圆通境界。故云如我所证，诸相入非，非所非尽，旋法归无，斯为第一。（梵语须菩提，华言空生。宝明空海者，即如来所证明妙之理，无碍深广也。非所非尽，旋法归无者，谓能非之心，所非之相，悉尽无余；而转诸法尘，皆归寂灭也。从阿那律至须菩提，是於五根悟入圆通。）谓弘经之人，当了一切法空，亦无我为能说。若安心於空，方能安他。安他安己，喻之如座。故经云：诸法空为座也。经云：我及彼佛，同得三十七品菩提分法，无二无别，是名法等。（三十七品者，观身不净，观受是苦，观心无常，观法无我，是四念处；已生恶令永断，未生恶令不生，已生善令增长，未生善令得生，是四正勤；欲如意足，念如意足，精进如意足，思惟如意足，是四如意足；信根，进根，念根，定根，慧根，是五根；信力，进力，念力，定力，慧力，是五力；择法觉分，精进觉分，喜觉分，除觉分，舍觉分，定觉分，念觉分，是七觉分；正见，正思惟，正语，正业，正命，正精进，正念，正定，是八正道；已上诸法，总为三十七品也。梵语菩提，华言道。）谓菩萨住是三昧，则照了众生及一切法，悉皆平等，是名法等三昧。谓菩萨以平等智，观一切法皆从因缘和合而生，了无自性。虽无自性，而能运大慈心以弘济之，令其皆得安乐，是名法缘慈。谓菩萨得大辩才，於诸法中，广能演说无边法门，无障无碍，是名法自在。法譬者，如妙法莲华等经是也。谓妙法是法，莲华是譬，以二者合言，故云法譬立题。法说周者，佛为上根之人，作三乘一乘说；开三乘之权，显一乘之实。即方便品中所谈是也。（三乘者，声闻乘、缘觉乘、菩萨乘也。）谓众生起诸邪见，不信正法，不修善行，则无功德之财，资於智慧之命，是名法贫。法身者，谓本有法性之身，若佛出世及不出世，常住不动，无有变易也。
谓始从初住，显出法性之理，乃至妙觉极果，理聚方圆，是名法身。（初住者，即十住位中初之一住也。妙觉者，自觉觉他，觉行圆满，不可思议，故名妙觉。理聚方圆者，妙觉所证，法性之理方始圆满也。）
谓如来法性真常，湛然清净，周遍法界。经云：佛以法为身，清净如虚空，是名法身。
法身者，谓所证无漏法界之体，而为法身也。菩萨知诸众生心之所乐，即以法界身作自身，亦作众生身，乃至虚空身也。（无漏者，谓惑业净尽，不漏落三界生死也。）谓如来法性之身，非心非色，犹如虚空，遍一切处；所依之土，即是常寂光土，是为法身依法性土。谓如来法性之身，遍於刹尘之土，虽身土相摄，事理交互，色即非色，相即非相，而不离刹尘之土，是为法身依色相土。谓法性之身，本体周遍如太虚空，无有障碍，诸佛众生，平等具足，故名法身如虚空遍。法身者，师轨法性，还以法性为身。此身非色质，亦非心智，强指法性为法身耳。言寿量者，此非报得命根，亦非连持之寿，强指不迁不变，名之为寿。此寿非长量，亦非短量。经云：亦无在世及灭度者，非实非虚，非如非异等。是也。法即轨法，谓诸佛由轨法而得成佛，故名法身。此之法身，在诸佛不增，在众生不减。众生迷之而成颠倒，诸佛悟之而得自在。迷悟虽殊，体性恒一，具足常乐我净，是名法身德。谓如来法身，量等虚空，无所不遍，故於无我法中，明八自在我，是为法身真我。（八自在我者，一、能示一身以为多身，二、示一尘身满大千界，三、大身轻举远到，四、现无量类常居一土，五、诸根互用，六、得一切法如无法想，七、说一偈义经无量劫，八、身遍诸处犹如虚空也。）大论云：经卷是法身舍利。谓如来所说中道实相之理，不迁不变，无灭无生，[一/旦]古今而恒存，弥天地而普覆。人能至心如法受持，即是得见如来法身，其所获福无量无边。故法华经云：若经卷所住之处，皆应起塔供养，不须复安舍利，此中已有如来全身。是也。谓圣人自性清净法身，为无上菩提，河沙功德之所依止，是名法身藏。（梵语菩提，华言道。）谓菩萨舍生身已，得法身时，能於十方世界，以种种珍宝、衣服、饮食，给施一切众生，又能一时之顷，随众生音声，普为说法，是名法身行施。法名可轨，诸佛轨之而得成佛，以法为身，故名法身。梵语毗卢遮那，华言遍一切处。以真如平等性相常然，身土无碍故也。如来者，金刚经云：无所从来，亦无所去，故名如来。是也。法者，如来所说之法也。门以出入为义。谓如来说诸妙法，开解脱门，普令一切有情，皆得出离生死苦趣，而入解脱清净之域也。此依道谛境而发誓也。谓菩萨谛审一切道法，无穷无尽，能通至涅盘。自既知已，亦令一切众生证知。故云法门无尽誓愿知。（梵语涅盘，华言灭度。）谓诸菩萨得念慧力，持所闻法，经无量时，永不忘失，是名法陀罗尼。法随法行者，谓菩萨说法，令一切众生，如说而行，随顺无违，修诸胜行也。法音即舌识也。谓富楼那弥多罗尼子，从旷劫来，辩才无碍。世尊知其有大辩才，以音声轮教其发扬，於是助佛转轮，成师子吼，悟入圆通。故云我以法音降伏魔怨，消灭诸漏，斯为第一。（梵语富楼那弥多罗尼，华言满慈，是其父母名，因以称之。）法食时者，谓三世诸佛，皆以午时为法食时，过此即非时也。（三世者，过去、未来、现在也。）泡，水沤也。谓水泡因□、水、风三者和合而成。以譬众生根、境、识三法和合，而有苦乐受用之境也。论云：譬如水泡，所受用事，亦复如是。根、境、识等三法合故。（□，水点也。根、境、识者，根即眼根、耳根、鼻根、舌根、身根、意根也，境即色尘、声尘、香尘、味尘、触尘、法尘也，识即眼识、耳识、鼻识、舌识、身识、意识也。）梵语波头摩，或云钵特摩，华言红莲华。谓受罪众生，由寒苦增极，肉色大拆，似此华也。波，梵语具云波罗末陀，华言第一义。谓圣智自觉所得，非言说妄想境界故也。经云：唱波字时，入般若波罗蜜门，名普照法界。疏云：诸法皆等，即普照法界。梵语波罗夷，华言弃。谓犯此罪者，永弃於佛法之外也。又云极恶。释义有三：一者由犯此戒，道果无分；二者不与僧中共住；三者舍此身已，当堕地狱；故名极恶。
梵语波罗夷，华言极恶。有三义：一者，退没，由犯此罪，道果无分，没溺恶道。二者，不共住，谓非但失道而已，不得於说戒羯磨僧中共住。三者，堕落，舍此身已，堕在阿鼻地狱也。（梵语羯磨，华言作法。梵语阿鼻，华言无间。）梵语波罗夷，华言极恶。此即根本极恶之戒也。谓修行之人，若犯此戒，道果无分，死堕地狱。四分律云：譬如断人头，不可复生；若犯此法，不复成比丘。以由此罪极重，故以死配之。梵语波罗提提舍尼，华言向彼悔。僧只律云：此罪应对众发露忏悔。是也。梵语波罗提木叉，华言解脱。谓能远离惑业系缚，而得自在也。梵语波罗诃迦。月宫殿中亦有五风，余风名义皆同，唯第四一种名摄疑。此日宫波罗诃迦，亦是摄之义也。摄者，摄持也。谓日宫殿，因风摄持而行也。波肩罗婆国力士，得一分舍利，归国起塔供养。梵语波逸提，华言堕。谓犯此罪者，当堕八寒八热地狱也。（八寒者，□浮陀狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱。八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。）
梵语波逸提，华言堕。谓犯此罪，死堕地狱也。梵语波逸提，华言堕。十诵律云：堕在烧煮覆障地狱：八热通为烧煮，八寒黑暗通为覆障。以由此罪轻於僧残，故以徒罪配之。（八热者，想狱、黑绳狱、堆压狱、叫唤狱、大叫唤狱、烧炙狱、大烧炙狱、无间狱也。八寒者，□浮□狱、泥赖浮陀狱、阿吒吒狱、阿波波狱、呕喉狱、郁波罗狱、波头摩狱、芬陀利狱也。）谓众生真如之心，为无明所覆，其体昏昧。若能除去无明之惑，则本然清净之性，自然澄现。犹水之浊，澄去其泥，则净体现矣。梵语泥赖浮陀，或云泥刺部陀，华言疱裂。谓受罪众生，因寒苦所逼，疱即拆裂也。泥龛塑像者，佛灭度后，以泥木雕塑为像，住世不绝，是为佛宝也。梵语注荼半托迦（无翻），此尊者与一千六百阿罗汉，多分住在持轴山中。四禅亦色界天也。谓菩萨修戒定慧，证於注雨三昧。以此天如大地具诸种子，若不得雨，善芽不生，故以此三昧之雨，令其发生三谛之种，亦得证此也。（三谛者，真谛、俗谛、中谛也。）泯即亡泯，绝即寂绝，寄犹依也。谓所观真空之理，不可言即色是空，亦不可言离色是空，空不空皆不可得，非言思所及，亦无所依，故云泯绝无寄。谓能调伏贪□痴等，勤修正行所有善法，堪能生长智慧命根，是名活道沙门。谓众生有识之初，迷真逐妄，流入生死苦海，漂溺不息，是为流入生死。谓如来音声，流演润泽也。菩萨常行平等之慈，柔和善顺，能以清净法水，调熟众生，溥得沾溉，令其一切善根，悉皆增长。譬如大水遍行地中，流润於下，一切萌蘖，无不滋长也。佛在世时，波斯匿王新绍王位，使臣求亲於迦毗罗国释种之家，时摩诃男婢生一女，颜貌端正，送与波斯匿王。后生一子，名曰流离。及年八岁，与梵志子好苦，诣摩诃男家。时迦毗罗国新起一讲堂，欲请如来於中供养。尔时流离太子往至讲堂，即升师子之座。时诸释种见之，骂言：此婢生物，敢入中坐。於是出语梵志子好苦曰：此诸释种，捉我毁辱，乃至於此。我后绍王位时，汝当告我此事。流离太子后绍王位，好苦以前事告之。流离集兵往伐释种。佛告比丘，往昔之时，此罗阅城有捕鱼村。时世饥俭，彼村有池多鱼。时城中人向於池中捕鱼食之。池中有二种鱼，一名麸，二名多舌，各怀报怨。时有一小儿在岸，见鱼跳而喜，以杖打彼鱼头。尔时罗阅人者，今释种是。麸鱼者，今流离王是。多舌鱼者，今梵志好苦是。小儿者，即我身是。以是因缘，故流离王杀释种也。（梵语波斯匿，华言胜军。梵语迦毗罗，华言黄色。）谓人依五蕴中受想行识四心，起诸烦恼业因，流转三界生死，故名流转依。流转，即运动之义。真如者，真名不伪，如名不异也。谓诸众生造作一切行业，流转生死，而真如之体，本无动摇，然亦不妨随缘转变。论云：一切行无先后性。是也。（无先后性者，谓於一切行业，不离真如之理性故也。）流则不滞，通则不壅。谓正说既陈，务传后世，利益众生，用使正法之源流通而不壅也。如楞严经，自阿难，若复有人，遍满十方所有虚空，盈满七宝，持以奉上微尘诸佛，至作礼而去。此乃较量持经福胜，劝赞读诵，流传无尽，故名流通分。（七宝者，金、银、琉璃、玻璃、砗磲、码瑙、赤真珠也。）浮尘根者，根即眼耳鼻舌身意也。以其虚假不实，故名浮。无见闻觉知之用，故名尘。经云：眼如蒲萄朵，耳如新卷叶，鼻如双垂爪，舌如初偃月，身如腰鼓颡，意如幽室见。是也。谓诸天众肌肤香腻，妙若莲华，不染於水。衰相现时，浴水沾身，停住不干，是为小衰相也。谓此香水海中，出生大莲华，为世界种，十方刹土皆为大莲华之所含摄，故曰海出莲华。谓海印三昧为教体也。然海印是喻，三昧是定。如来说华严经时，入是三昧。一切诸法，炳然齐现大寂定中，犹如香海澄□，湛然不动，四天下中一切众生色身形像，皆於其中历历顿现，如印印文，其差别无尽，教法及所化机，虽大小不同，亦同缘起，炳现定中。经云：或现童男童女形，天龙及以阿修罗，乃至摩[目*侯]罗伽等，随其所乐悉令见。众生形相各不同，行业音声亦无量，如是一切皆能现，海印三昧威神力。是也。（四天下者，即东弗于逮、南阎浮提、西瞿耶尼、北郁单越之四洲也。梵语阿修罗，华言无端正。梵语摩[目*侯]罗伽，华言大腹行，地龙也。）涂灰，即外道名。谓此外道，计欲界第六自在天能生万物。梵语涅盘，华言灭度。谓诸众生，□生死苦，修习梵行，断诸烦恼，证大涅盘，故违烦恼之惑也。
梵语涅盘，华言灭度。即如来所证究竟法身之果。以其无灭无生，不迁不变，是为常住果。梵语涅盘，华言灭度。谓修行之人，既离生死之苦，得证涅盘之乐，经云：生灭灭已，寂灭为乐，故名涅盘乐。
梵语涅盘，华言灭度。谓菩萨息化归真，入无余涅盘，获最寂静，是名涅盘乐也。（无余者，色身与惑灭尽，而无所遗余也。）梵语涅盘，华言灭度。谓佛应身，化事既终，示现灭度，是名涅盘佛。（灭度者，谓大患永灭，超度三界也。）梵语涅盘，华言灭度。谓如来化身，示现灭度，皆由深入涅盘生死境界，故能示现。菩萨称佛深入而见，是名涅盘佛深入见。（灭度，谓大患永灭，超度三界也。）梵语涅盘，华言灭度。涅盘净华者，即无学道也。谓四果阿罗汉既断见、思二惑，无法可学，知见清净，则涅盘之果自成也。梵语涅盘，华言灭度。谓一切众生不知生死是苦，而更起惑造业，流转三界。是故佛说涅盘之法，令其出离生死之苦，而得寂灭之乐，是名涅盘印。（三界者，欲界、色界、无色界也。）梵语涅盘，华言灭度。谓如来在俱尸那城娑罗双树间入灭，即於其处立塔也。（梵语俱尸那，华言角城。梵语娑罗，华言坚固。）梵语涅盘，华言灭度。谓如来度生既毕，入涅盘界，入而复出，出而复入，无穷无尽，是名涅盘界无尽。梵语涅盘，华言灭度。谓如来度人已竟，将入涅盘。二月十五日，於拘尸那城，娑罗双树间，卧七宝床。其林忽然变白，犹如白鹤。尔时佛受纯陀长者最后供已，与文殊师利等言：诸善男子，但当自修其心，慎莫放逸。遂於中夜而入涅盘。诸天人等，以千端[叠*毛]缠裹其身，七宝为棺，盛满香油，积诸香木，以火焚之。收取舍利，以为八分，起塔供养，是名涅盘相。（梵语拘尸那，华言角城，其城三角故也。梵语娑罗，华言坚固，谓冬夏不改色也。梵语文殊师利，华言妙德。八分者，拘尸城一分、波肩罗婆国一分、师伽那婆国一分、阿勒遮国一分、毗耨国一分、毗离国一分、遮罗迦罗国一分、摩伽陀国一分也。）涅盘际者，若以生死染缘，就涅盘实理而言，生死即涅盘，了无虚妄之可分别。无际之际，是名涅盘际。中论云：涅盘之实际，及与生死际，无毫厘差别。是也。谓温暖脾胃，宿食消化，故云消宿食。谓喉吻沾润，渴想随消，故云消渴。涌者，忽然腾举之谓。涌有三相：一方独涌名涌，四方俱涌名遍涌，八方齐涌名普遍涌。涌泉义者，谓如来正教，义无穷尽，犹如涌泉，注而无竭也。谓其水滋润泽物，是为润泽功德。淡，薄味也。味之淡者，是受诸味之体也。淫即染欲也。谓尼不能以礼自防，以戒自守，贪著色欲，污犯净行，是故为众所弃也。淫不能隐形者，谓龙交遘之时，必是本形，不能化为异类之身也。淫女家者，行止不洁，声名不正，色欲因缘，障道根本。比丘若行乞食，此处不可往也。谓一切男女，互相贪染，起诸欲事，是名淫欲。
谓欲界众生，多於男女互相染著行於欲事，故名淫欲。谓修行之人，须发深信之心，於佛正法，系念思惟，坚固持守，如金刚不坏也。谓修行之人，先须正信因果，业种虽久，终不败亡。岂有自作，他人受果？是以深信善恶果报，不生疑惑。以此翻破拨无因果之心也。所作为因，感报为果。谓若信因果不虚，则无造恶之过；若知法身常住，则无断灭之见。是即忏悔也。深定用者，谓入甚深大定，而起妙用也。盖以海印等诸三昧力，令一切法，炳然齐现，无碍圆融。经云：入微尘数诸三昧，一一出生尘等定。是也。（海印三昧者，梵语三昧，华言正定。海印是喻，三昧是定。一切诸法，炳然齐现大寂定中。犹如香海，湛然不动，一切色相历历显现，如印印文也。）菩萨由修一切善法，胜智积集，深广无涯，诸魔外道，不能测其边际；譬如大水，众流合会，既深且广，孰能知其涯□哉。谓求无上佛果，必须心契深理；欲契深理，必须厚种善根。涅盘经云：深根难拔，故名深心。
深心者，谓於正法，心生深信，而复乐修一切善行，即是菩提之心也。谓菩萨具清净增上深心，得如来菩提光明，普能照耀过现未来三世诸障碍山，即得生如来家，是名深心普照三界受生藏。（障碍山者，喻众生惑业高厚如山，不易动拔也。）谓诸梵天净行圆满，心光湛寂，而其音声，幽深充满，而不浅陋，是名深满音。谓佛智幽深，行位高极，所出音声，自近而远，彻至十方；令近闻非大，远闻不小，皆悟甚深幽远之理，故名深远音。谓如来所说涅盘之法，理智圆融，妙不决定，一切二乘、菩萨皆莫测其所至。如经云：或说我无我，或说常无常，或说净不净，或说空不空，乃至或说五阴即是佛性之类，於如是等法，说无穷尽，犹如大海之深，难得底也。（二乘者，声闻乘、缘觉乘也。五阴者，色阴、受阴、想阴、行阴、识阴也。）谓其水清滢凉冷，是为清冷功德。谓奉佛供僧之食，当使精洁，无有荤秽，是名清净。
谓此涅盘之理，安住清凉，诸障悉净，故曰清净。清净者，谓真如性体，湛然莹彻，无所染污也。谓其本性清净，严持戒律，通达经论，不为诸魔之所沮坏，又能调伏利益一切众生，为说诸戒轻重之相，堪称护法无上大师，是名清净僧也。此第十九重世界，依无量色香焰须弥山海住，其状犹如宝华旋布。十九佛刹微尘数世界围绕，佛号普照法界虚空光。此第十六重世界，依种种香焰莲华海住，其状犹如龟甲之形。十六佛刹微尘数世界围绕，佛号清净日功德眼。谓依此禅定，一切烦恼惑业悉皆断尽，即得大菩提清净之果，名为清净；重言净者，以清净之相，亦不可得也。名有十种：一者，世间清净净、不味不染污禅，谓依此定，於一切天人所修世间禅定，悉不味著，亦不见有染污之相，名为清净。重言净者，以此净相亦不可得也。二者，出世间清净净禅，谓依此定，於一切声闻、缘觉所修出世间禅、定，悉无染碍，名为清净，重言净者，以此净相，亦不可得也。三者，方便清净净禅，谓依此定，能善巧方便演说无量妙法，化度一切众生，悉无染碍，名为清净，重言净者，以此净相了不可得也。四者，根本清净净禅，谓依此定，於色界四禅根本之定，悉无染碍，名为清净，重言净者，以此净相亦不可得也。五者，根本上胜进清净净禅，谓依此定，於色界四禅根本，虽得最上殊胜增进之定，悉无染碍，名为清净，重言净者，以此净相亦不可得也。六者，入住起力清净净禅，谓依此定，或入或住，或起力用自在，，无染无碍，名为清净，重言净者，以此净相亦不可得也。七者，舍复入力清净净禅，谓依此定，舍而复入，力用自在，无染无碍，名为清净，重言净者，以此净相，亦不可得也。八者，神通所作力清净净禅，谓依此定，能以种种神通力用变现自在，利益一切，悉无染碍，名为清净，重言净者，以此净相亦不可得也。九者，离一切见清净净禅，谓依此定，而於断常有无一切诸见，悉皆远离，而无染碍，名为清净，重言净者，以此净相亦不可得也。十者，烦恼智障断清净净禅，谓依此定，於见、思等诸烦恼惑，及障理之智，皆已断灭，悉无染碍，名为清净，重言净者，以此净相亦不可得也。（四禅者，初禅、二禅、三禅、四禅也。根本定者，谓四禅之定，为诸禅之根本。能出生一切禅定也。断常者，谓外道妄计此身灭已更不再生，名断见；复计此身灭已还生，名常见也。障理之智者，谓声闻虽得人空之智，若大乘菩萨，以此智，即是障理之惑故也。）谓如来音声，清净而不杂染也。谓菩萨住究竟地，生兜率天，从兜率天来生世间，或生王宫，舍上妙乐，出家学道；令诸众生，舍离高慢，及成无上菩提。又令众生坚固信乐，同求佛道，所有惑染，悉皆清净，是名清净巧方便。（究竟地，即佛地。梵语兜率，华言知足。）谓无漏戒，能离烦恼染垢，是名清净戒。（无漏戒者，即声闻、缘觉无漏道品所发之戒也。）清净者，不垢不染之义。谓如来所说涅盘清净寂灭之理，本无染污，是名清净真如。论云：我所说诸灭圣谛。是也。（梵语涅盘，华言灭度。灭圣谛者，谓灭生死之苦，而证涅盘寂灭之乐也。）清凉，号也。姓夏侯氏，讳澄观。会稽人，造华严大疏。唐德宗诞节，召对内殿，能以妙法清凉帝心，遂赐号清凉。宪宗问华严宗旨，豁然有得，加号大统清凉国师。文宗开成三年示寂。凡历九朝，为七帝门师，是为六祖。（九朝者，唐玄宗、肃宗、代宗、德宗、顺宗、宪宗、穆宗、敬宗、文宗也。七帝者，即代宗以下七帝也。）不浊曰清，透明曰彻。谓诸梵天戒行清净，心地圆明，而其音声，清净明彻，是名清彻音。经云：澄霁□氛，又观清净，而言还者，以澄霁则见清净，昏暗则不能见其明净矣。是则清明属霁，故复还於霁也。当知所见清明之象可还，而能见之性不可还也。若能见之性亦可还者，则不明时无复见其昏暗矣。故曰清明还霁。渐教者，谓约渐悟之机，大由小起，所设具有三乘之教也。（三乘者，声闻乘、缘觉乘、菩萨乘也。）
谓始自鹿苑，终於双树，所说之经，从小至大，故名渐教。
谓佛说法，始自鹿苑，终至双树，从小至大，是名渐教。
渐即渐次，有渐初、渐中、渐末之不同，谓如来初於鹿苑，破斥邪法，建立正教，专为二乘，此名渐初，即阿含经也。次於方等会上，弹斥二乘小机，令其归向大法，此名渐中，即净名等经也。后於般若会上，广谈空慧之法，淘汰二乘执小之情，会一切法皆归大乘，此名渐末，即般若经也。如是自浅至深，次第而进，故名渐教。（二乘者，声闻乘、缘觉乘也。）谓称其根机，宣说法义，先教习小，后令入大，是名渐次教授。谓如来所说涅盘之法，随顺众生根性，利、钝、大、小，无不令其各各获益，次第修证，而至于究竟之地。如经所说，优婆塞戒、沙弥戒、比丘戒、菩萨戒、须陀洹果乃至菩萨果、佛果之类，犹如大海之流，从浅而至深也。（梵语涅盘，华言灭度。梵语优婆塞，华言清净土。梵语沙弥，华言息慈。梵语比丘，华言乞士。菩萨，具云菩提萨□，华言觉有情。优婆塞戒，即五戒也。沙弥戒，即十戒也。比丘戒，即二百五十戒也。菩萨戒，即十种戒也。梵语须陀洹，华言入流。）谓狱卒将热铁丸，著罪人口中，烧其唇舌，通彻下过，无不□烂，久受苦已，方出此狱，复到一铜镬地狱。谓人必假浆水，以养其体。若不得浆水之饮，则肠胃枯焦，而成一切病也。法乐者，以法而自喜乐也。菩萨常所游戏胜妙法乐，不染世间诸欲境界；如月天子，常受天乐，而离夫翳染也。谓其久服还丹，化形易骨，游戏人间，故名游行仙。（还丹者，谓神仙九还之丹也。）谓菩萨自性寂静，智慧融通，常能游戏无碍善法之林。如师子王，自性无畏，能现威势，游诸园林也。湿生者，谓假湿而生也。贤愚经云：於过去世，有大国王，名曰善住。其顶上□生一疱（皮教切），后转转大，便生童子，颜貌端正，即顶生王是也。又经律异相云：昔维耶离国，有梵志家，种一柰树，生一榴节，节生一枝，去地七丈，杪生诸枝，形如偃盖，即作栈（仕限切）阁登而视之，见偃盖中，乃有池水，有一女儿在池水中是也。（梵语维耶离，华言广严。梵语梵志，华言净裔。）
湿生金翅鸟王，居树西面，欲取龙时，即向树西海取之，水开八百由旬。此鸟王惟能取卵、胎、湿生之龙，不能取化生龙也。
湿生龙，居树西面，所居宫殿，皆七宝庄严。
谓别有一分下劣修罗，生大海心，沉水穴口，旦游虚空，暮归水宿。此阿修罗因湿气而有，畜生趣所摄。
湿生者，从湿处而受生也。谓此类有情，因颠倒执著之惑，起翻覆乱想之业，惑业和合，故感此生之报，即含蠢蠕动之类是也。（翻覆即飞伏也。因违义背信，翻覆任情，遂感蠢蠕飞伏之类也。）滋润者，滋长沃润也。谓於可欣尚之法，滋长沃润，令心忻乐，是名滋润心作意。谓由宿世修一善业，感一生中大富多财，乘此更修众善，展转生官贵家，乃至圆满究竟善果，是名满业；若由宿世造一恶业，感一生贫穷苦恼，乘此更造众恶，展转生贫穷家，乃至圆满极恶之果，是名满业。满字教者，谓菩萨藏，谈理满足，若字之圆满也。马师性多愚痴，满宿性多嗔恚。此二人本是田夫，亦释种也。共议我等作田辛苦，可共出家，於佛法中衣食自然；复更筹量，就谁出家。即到舍利弗、目犍连所，求欲出家。既出家已，住鸡吒山聚落，不受人语，作诸非威仪事，於六群比丘中，最为上首。后二人因多愚痴嗔恚，堕生龙中。（梵语舍利弗，华言身子。梵语目犍连，华言采菽氏。皆佛之弟子也。）谓菩萨住是三昧，则净智光明具足，灭爱恚等火，清凉功德，利益众生；譬犹秋月圆满，破诸黑暗，清凉可乐，是名满月净光三昧。梵语满殊尸利，华言妙首。谓具不可思议微妙功德，在诸菩萨之上，故名妙首。谓修菩萨行者，精进勇猛，遍修众行，令诸功德圆满具足，故名满足功德白法。谓修菩萨行者，能持禁戒，则身心清净，慧性明了，一切智行，一切誓愿，无不满足也。会正记云：西方用白[叠*毛]，东土宜用密绢。若是生绢，小虫直过，可取熟绢为之。此护生之具，故比丘用之。（梵语比丘，华言乞士。）漏尽者，惑业生死俱尽也。无所畏者，如佛言，我一切漏尽，故得安隐，得无所畏；在大众中作师子吼，能转法轮；诸沙门、婆罗门、若天魔梵、若复余众，实不能转，是为漏尽无所畏。谓众生因三界见、思之惑，堕落生死，故名为漏；惟罗汉断三界见、思惑尽，而得神通，名漏尽通。复知漏尽已后，更不受於生死，是名漏尽明。（三界者，欲界、色界、无色界也。）漏尽通者，漏即三界见、思惑也。谓罗汉断见、思惑尽，不受三界生死，而得神通，是名漏尽通。（三界者，欲界、色界、无色界也。见、思惑者，谓意根对法尘起诸分别，曰见惑。眼耳鼻舌身五根对色声香味触五尘，起诸贪爱，曰思惑。梵语阿罗汉，华言无学。）谓有漏善法相续不断，招后世生，是名漏所缚。（有漏善法，即天人所修，五戒十善等法也。）谓如在欲界天人生死中，亦为余界诸有漏法之所随逐，是名漏所随。（余界者，即十界中修罗界、饿鬼界、畜生界、地狱界也。）谓有漏之法，属心、心所及眼等诸根相应而有，是名漏相属。（心、心所者，心即第六识心，心所即受想行也。）谓阿罗汉现世惑业虽已断尽，尚余有漏五蕴之身，亦由前世烦恼所起，是名漏种类。（梵语阿罗汉，华言无学。五蕴者，色蕴、受蕴、想蕴、行蕴、识蕴也。）谓六根对於六尘，而起贪□痴等烦恼诸惑，由惑造业，遂招三界生死，是则惑自性业为有漏之因，是名漏自性。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）谓虽为有漏烦恼所随，然能顺於正道，决择对治，建立无漏，是名漏随顺。（无漏者，谓不漏落三界生死也。）谓佛智潜入众生心内，即名如来藏。虽作众生，不失自性。如大海水，因风成波，而不失湿性，佛亦如是，随众生所感，万类殊形，而不失自性。经云：汝应观佛一毛孔，一切众生悉在中，是为潜入无碍。潜根者，谓阿难被佛徵心非外，则又计为潜伏根里。（根，谓眼根。）故以琉璃笼眼为喻，谓眼合於心，如琉璃笼於眼上，若眼见物时，心即随能分别，无有障碍。如琉璃合眼，不碍於见物也。佛乃责其法喻不齐，汝若以琉璃喻眼，则眼亦可见眼，若可见，即同於境矣。眼若同境，则心境各异。岂可云心潜伏根内，随即分别耶？故云汝言觉了能知之心，潜伏根里，无有是处。谓如来说涅盘之时，扶律谈常，制诸禁戒，令诸弟子如法受持，不得逾越。如经所说，制诸比丘不得受畜八不净物之类。犹如海潮，朝夕往来，不过其限也。（八不净物者，一置买田宅，二种植根栽，三贮聚谷粟，四畜养奴婢，五畜养群畜，六藏积金银财宝，七藏积象牙刻镂等物，八藏积铜铁釜镬以自煮爨也。）
此喻善慧地菩萨修行，入佛智海，获护世功德，利於世间，随机授法，不差根器也。（护世者，谓救护世间也。）谓其水澄□洁净，是为澄净功德。谓诸众生，若能摄念安禅，澄神静虑，能令定体湛然，不为妄尘所挠，是名澄湛令无。谓表菩萨既成佛子，堪行佛事。佛以智水而灌其顶，犹如刹利、转轮王之子受职，而父王以大海水灌其顶也。经云：表以成人，如国大王，以诸国事，分委太子。彼刹利王世子长成，陈列灌顶，名灌顶住。（刹利，梵语具云刹帝利，华言田主。）谓由慈心，内无热恼，外得清凉，即火不能烧也。谓修菩萨行者，但为利益众生，常怀慈忍之心，於一切违逆之境，了知身心自性本空，悉无所恼，是以□恚之火，所不能烧也。谓一切瓜果等物，先当以火烧煮，令熟后方食之，是名火净。律云：以火触著。是也。火以燥热为性。谓身中暖气，名为火大。若不假风，则不增长。经云：暖气归火。是也。
火性无我，寄於诸缘，如执镜艾，对日火生。众生昏迷，但见其相，不知火性融通，遍周法界，随众生心，循业发现。如一处执镜，一处火生。遍法界执，满世间起。起遍世间，宁有方所，故名火大。（火性无我者，言火性无体也。）
火以燥热为性，谓身中暖气，名为火大。圆觉经云：暖气归火。是也。谓虹霓体具众色，其中赤色，乃因火大而能显发。盖火之色性本赤，虹必因日照而现，故云火大生赤也。火譬众生五浊等苦，宅譬三界。谓三界众生，为五浊八苦之所煎逼，而不得安隐。犹大宅被火所烧，而不能安居。故以火宅为喻也。（五浊者，劫浊、见浊、烦恼浊、众生浊、命浊也。三界者，欲界、色界、无色界也。八苦者，生苦、老苦、病苦、死苦、爱别离苦、怨憎会苦、求不得苦、五阴盛苦也。）火性即火大也。谓乌刍瑟摩，久远劫前，性多贪欲。有佛出世，名曰空王。说多淫人，成猛火聚，教其遍观百骸四支，诸冷暖气，由是谛观，神光内凝，化多淫心，成智慧火。因此火光三昧力故，得入圆通。故云我以谛观身心暖触，无碍流通，诸漏既消，生火宝焰，证无上觉，斯为第一。（梵语乌刍瑟摩，华言火头。）谓於坏劫时，有七日出现大火，须弥山渐渐崩坏，四大海水展转消尽，大千世界及初禅天皆悉洞然，无有遗余，是名火灾。（梵语须弥，华言妙高。四大海者，即东西南北四海也。）谓人或被火焚烧，而丧其命，是为横死。火焰光光明大宝者，譬如来有慧光普照大智慧宝，由此光明，触彼菩萨，令舍所起广大神通，住大明功用行也。火以燥热为性。谓人之身，有内火界，而受於生，即热身、暖身、烦闷身、温壮身、及能消饮食之类，是名火界聚。火葬者，谓积薪而焚，灭诸有相也。火途即地狱道也。谓其处受苦众生，常为镬汤炉炭等热苦所逼，故四解脱经称为火途。盖由众生无慈悲心，常怀□忿，致感斯报。故云火途对□忿。谓於定中，还取八背舍、八胜处中所见火色，使一切处无不周遍，故名火遍一切处定。观音经云：若有持是观世音菩萨名者，设入大火，火不能烧。盖持者口为诵持，心为秉持，言其执持，无少懈也。设入者，不定之辞，若人遭此难者，一心称名，必得解脱。如应验传云：晋元康中竺长舒居於洛阳时，为延火将及草屋，在於下风，岂有免理。一心称菩萨名，即风回火转。狭识浅见者以为偶尔，后因风燥之日，故掷火烧之，三掷三灭，其人即叩头谢罪。如此应验，非一而已。谓戒能灭杀盗等罪业之过非，故名灭业非。谓修行之人，於习禅时，或由外缘，忽起贪爱等念，即当猛省，方便灭除，无令增长也。灭受想者，即受想心灭，而不复起也。谓人修禅定，从非有想非无想入灭受想定时，其心明利，次第而入，无有杂念间隔，是为灭受想次第定。若得此定，不久即证阿罗汉果也。（梵语阿罗汉，华言无学，又云无生。）受，即领纳。想，即思想。即五阴中受、想二心也。谓行人厌患此心散乱，欲入定休息，故背灭受想诸心，是名灭受想背舍。灭即寂灭也。谓若事灭，不能即定起用；今证理灭，故得定散无碍。由即事而理，故不碍灭；即理而事，故不碍用。起念入念，悉无障碍，不起寂定，现诸威仪，是名灭定智通。谓入此定时，一切受领思想之心，一时灭尽，都无见闻觉知，出入之息亦尽，是名灭尽定无心。谓梵志妄计灭烦恼已，名为涅盘，涅盘即无，譬如瓶既坏已，名为无瓶。盖外道不知烦恼既灭，涅盘即显。故佛答言：亦非灭无，同瓶坏已。谓菩萨住是三昧，则能灭诸憎爱，於可喜法中，而不生爱；可恶法中，而不生□；是名灭憎爱三昧。灭即断灭之义，谓断灭见、思烦恼，得无漏智，故名灭智。灭，即灭无之义。谓观欲界灭谛，灭前苦集，真如理显，生无漏法忍，是名灭法忍。谓观欲界灭谛灭前苦集，真智明发，而证真如之理，是名灭法智。谓戒能灭贪□痴等烦恼，故名灭烦恼。灭者，即寂灭之谓也。谓若有人言，我今永灭一切烦恼，身心根尘，虚妄境界一切永寂，欲求圆觉。彼圆觉性，非灭相故，说名为病。谓业尽命终，身亦坏灭，是为灭相。
谓尘境既忘，心念亦灭，是为灭相。谓观欲界灭谛之后，复观上二界灭谛，生无漏法忍，是欲界灭法忍之流类，是名灭类忍。谓观欲界灭谛之后，复观上二界灭谛，真智明发，是欲界灭法智之流类，是名灭类智。谓灭尽定既灭第六识已，兼能灭第七识染分；无想定但灭第六识分别之见，而诸邪见则未能尽断，故云灭识多少也。（第六识即意识，第七识即传送识，又云执我识。染分者，我痴、我见、我慢、我爱之四惑也。）灭即寂灭。谓声闻之人，既厌生死之苦，谛审涅盘，实为寂灭之乐，故名灭谛。
谓此教三乘用观巧故，审实五阴生死等苦，昔本无生，今亦无灭，故名灭谛。
谓此教菩萨，谛审六度之行，实能证於涅盘寂灭之理，故名灭谛。（六度者，一布施、二持戒、三忍辱、四精进、五禅定、六智慧也。）
谓此教菩萨，谛审生死涅盘，体元不二，实无生死逼迫之苦可断，亦无涅盘之寂灭可乐、可证，故名灭谛。谓闻如来说此大经，广明依正二果，胜德庄严，是以信乐修行，灭烦恼障，成灭障益。（依正二果者，一依果，谓华藏庄严世界；二正果，谓如来十身也。）谓菩萨消灭音声，圆成闻慧，则遍生慈力，能以大利，令彼得乐。是以众生经於险路，如行坦途；或遇恶寇，自不能劫，是为无畏。经云：经过险路，贼不能劫。是也。谓灯因膏油而焰焰无穷，以譬众生妄识，依贪爱境界而生生不绝也。论云：譬如灯光，识亦如是，依止贪爱诸法住故。谓纵广各五百由旬，灰河沸涌，恶气蓬[火*孛]，洄波相搏，声响可畏。从底至上，铁刺纵横，岸有剑林，枝叶华实皆是刀剑，罪人入河，随波上下，洄□沉没，铁刺刺身，内外通彻，苦痛万端。乃出灰河，至彼岸上，利剑割刺，身体伤坏，复有豺狼，来啮罪人，生食其肉，走上剑树，剑刃下向，下剑树时，剑刃上向，手攀手绝，足踏足断，皮肉堕落，筋脉相连，有铁觜鸟，啄头食脑，罪人复入灰河，随波沉没，铁刺刺身，皮肉烂坏，脓血流出，惟有白骨，漂浮於外，冷风来吹，寻便起立，宿对所牵，不觉忽至铁丸地狱。谓火灾起时，万姓烧尽，或鬼火、龙火、天火、山神火、人火、树木火、贼火，如是种种灾异，是为灾火难。谓此鬼口中常吐猛焰，炽然不息；身如被燎多罗树形。盖其因中极悭，故招如是苦果也。（梵语多罗，华言岸，形如此方榈树也。）谓如来猛焰智火，洞达无际，故曰炽盛。昏烦之法，恼乱心神，即无明贪爱之惑也。谓诸众生，随顺烦恼，流转生死，故违涅盘之道也。谓菩萨以得世法清净平等智力，故一切烦恼皆不能染也。谓菩萨十地满足入等觉位，了烦恼即是菩提，岂更有烦恼之可退转也。（十地者，即前七地，更加不动地、善慧地、法云地、是为十地也。等觉位者，去后妙觉佛犹有一等，胜前诸位，得称为觉。）烦恼余亦名障余。谓二乘之人，虽断三界内见、思惑尽，尚有界外无明惑在，故名烦恼余。（二乘者，声闻乘、缘觉乘也。三界者，欲界、色界、无色界也。）昏烦之法，恼乱心神；又贪□等法，与心作烦，令心得恼，故云烦恼。谓无始以来，积集重惑，今因用观观察阴境，烦恼即发。譬如流水，寻常不觉其急，若[既/木]之以木，流即奔迸，莫能止遏。是时应舍阴境而观烦恼境也。谓如来见诸众生，行於邪行，贪著烦恼，故随彼类示行贪欲，如婆须蜜多女，假行欲事，令他入於三昧，而断烦恼，是名烦恼持。（婆须蜜多女，即华严经五十三参中第二十五善知识也。梵语三昧，华言正定。）此依集谛境而发誓也。谓菩萨谛审烦恼惑业无量无边，能招集生死苦果，流转三界无有穷尽。故发誓愿，欲断除之，而使六道众生，悉亦断除，令出三界。故云烦恼无数誓愿断。烦恼杂染者，亦名惑杂染，谓身见、边见及贪□痴等一切烦恼，皆能染污心识，令不清净故也。谓众生多诸爱欲、悭贪、斗诤、谄曲、虚诳，摄受邪法，恼乱心神，是名烦恼浊。烦恼即贪□邪见等烦恼也。此之烦恼，乃是第六意识所起，亦由第七识传送熏习第八种子之识，而能成就染分之相，故云烦恼熏习。（即烦恼障），谓见、思二惑，起种种昏烦之法，恼乱心神，以致障碍无漏法性，是名烦恼碍。昏烦之法，恼乱心神，即见、思等惑也。谓由此烦恼为因，致感生死之果，故名烦恼道。谓昏烦之法，恼乱心神，不能显发妙明真性，是名烦恼障。
烦恼即见、思惑也。谓须菩提证得第四阿罗汉果时，见、思二惑，俱已断尽；心空寂静，诤从何起？是故得於无诤，实由离此烦恼障也。（梵语阿罗汉，华言无学。）
昏烦之法，恼乱心神，故名烦恼。谓贪欲、□恚、愚痴等惑，障蔽正道，是名烦恼障。谓三界中一切烦恼，妄惑也。修行之人，为此妄惑，恼乱心神，不能成就菩提，是名烦恼魔。（三界者，欲界、色界、无色界也。）
谓一切烦恼之惑为魔也。盖贪著五尘之境，起诸烦恼，障碍正道，遂失智慧之命，是名烦恼魔。（五尘者，色尘、声尘、香尘、味尘、触尘也。）谓修行之人，既观骨已，复观死尸，为火所烧，爆裂烟臭，白骨俱然，薪尽火灭，同於灰土，是为烧想。谓此狱以铁为城，烈火猛焰，内外烧炙，皮肉糜烂，痛苦万端，故名烧炙地狱。智慧如火，烦恼如薪。菩萨以智慧观察，灭除贪□痴等烦恼，净尽无余；譬如大火，能烧大地草木诸类，净尽无余也。谓如人钻木得火，复理火事，以暖相分多，暖想即生，故梦於火，是则热气多而见火也。梵语郁单越，华言胜处，即北洲也。谓菩萨修戒定慧，破诸我执，证於热焰三昧。愍彼北洲众生，计著於我，永执难化，故以此三昧，令其远离妄我，计执不生，而得出离也。谓人必温凉得宜，则身体和畅。若为热毒所中，则成一切病也。谓热石其色如金，其性常炎，故其出泉如汤。西域记云：从正月十六日至五月十五日为热时也。谓一切龙，若遇热风热沙著身之时，烧皮烧肉及以骨髓，即受痛苦，故名为患。焦模者，焦土所为之模范，譬烦恼；铸像者，所铸金像，譬如来藏。谓如来藏性在众生无明暗惑之中，犹熔真金铸像在於焦模之内，而不能类（编者注：「类」疑是显）见也。论云：如人熔真金，铸在泥模中。是也。谓慧明既极，则佛觉圆满；觉满则慧光发焰，如大火聚烁，破一切情见。经云：明极觉满，名焰慧地。梵语须陀洹，华言预流。谓四地菩萨初断俱生身见，观於道品，同於初果须陀洹，故云焰慧地寄须陀洹乘。（俱生身见者，谓见惑与形俱生，即初托胎之时也。道品即三十七道品也。）谓菩萨见诸众生，堕於烦恼，故发大慈，具修三十七品道法，发起慧焰，即断微细烦恼现行障，证无摄受真如，是名焰慧地断障证真。（三十七品道法者，观身不净、观受是苦、观心无常、观法无我，是四念处；已生恶令永断，未生恶令不生，已生善令增长，未生善令得生，是四正勤；欲如意足、念如意足、精进如意足、思惟如意足，是四如意足；信根、精进根、念根、定根、慧根，是为五根；信力、精进力、念力、定力、慧力，是为五力；念觉分、择法觉分、精进觉分、喜觉分、除觉分、定觉分、舍觉分，是七觉分；正见、正思惟、正语、正业、正命、正精进、正念、正定，是八正道。以上诸法，总为三十七品也。微细烦恼现行者，谓无明微细之惑现起也。无摄受真如者，谓证此真如，无所系属也。）谓菩萨住是三昧，则能以智慧炬，照明一切诸法，无错无著；如然炬夜行，不堕险处，是名然炬三昧。照即中道之用，寂即中道之体。谓别教等觉菩萨，以中道之观慧，照中道之理体，故名照寂慧。（等觉者，谓去后妙觉佛位，犹有一等，胜前诸位，得称为觉也。）谓其能系念一境，澄凝精思，积久功成，照用显发，故名照行仙。梵语阿那含，华言不还。即第三果，生於色界之天也。谓菩萨修戒定慧，证於照镜三昧。以此天虽得无漏净色，但是果报之净，未获究尽色空，故以此三昧，令其破彼报净之色，究竟真空之理，亦得证此也。熏即熏发，习即数习，谓数习染净之缘，熏发心体而成染净等事，故名熏习。同於声听，谓熏闻属思，思其所闻，无性可得，则成真闻。六根害人，兵刃无异。菩萨六根既皆销灭，以复真空，一切尘境，同於声听。能令众生，当被害者，刀刃所加，段段折坏，是为无畏。经云：临当被害，刀段段坏。是也。（六根者，眼根、耳根、鼻根、舌根、身根、意根也。）谓菩萨以思慧熏闻成性，离诸尘妄，不被色尘所劫。能令一切性多淫人，贪欲不生，是为无畏。经云：能令一切多□众生，远离贪欲。是也。谓菩萨为诸众生无善根者，说人天乐，令其发菩提心；有善根者，说出世法，令其增长成熟善果，是名熟调伏。印即法印，以法自印其心也。印有三种：一谓菩萨专念菩提，其心柔软，未能清净，名下熟调伏印。二谓菩萨虽得清净，未能具足最大寂静，名中熟调伏印。三谓菩萨修行多劫，具足清净，获大寂静，道品圆满，名上熟调伏印也。（劫，梵语具云劫波，华言分别时节。）熟酥从生酥而出，以喻方等之后，而说般若也。谓如来第四时说诸般若空慧法门，荡除二乘疑执，付之以大乘法财，令其心渐通泰，故譬之以熟酥味也。谓一切瓜果等物，先当以爪甲去其皮壳，然后食之，是名爪净。律云：以爪甲伤损。是也。谓从十四五岁至十八九岁时，贪於种种胜妙资具及淫欲等境，然犹未能广遍追求，是名为爱。谓诸比丘，於上座所，闻说妙法，深生爱乐，欢喜奉行，是故能令正法不灭。谓常所亲爱之人，乖违离散，不得共处，是为爱别离苦。
谓常所亲爱之人，乖违离散，不得共处，是名爱别离苦。谓诸众生为贪爱故，广行不善，由此遂招未来生死之苦，流转三界，不能出离，是名爱结。（广行不善者，谓广作杀盗淫妄等恶业也。）贪取之心为爱，谓於六尘等顺情之境而生爱欲，恋著不舍，故名爱著心。谓菩萨随顺众生根性，善言慰喻，则一切众生乐闻善言，因是生亲爱心，依附受道，得住真理，故名爱语摄。谓菩萨能於一切佛法，巧妙宣说，柔言软语，令诸众生，而得正信，是为爱语相。爱者，於顺情境上爱著不舍也。谓此爱惑种子，潜伏藏识，随附不舍，能生三界□重爱欲，故名爱随眠。父亲者，谓资形之始，有生成之德。自孩提以至长成，教诫抚字，其恩罔极也。经云：父有慈恩，母有悲恩。盖父母长养之恩，广大无比。若有男女，背恩不顺，死即堕於地狱、饿鬼、畜生；若有男女，孝养父母，承顺无违，常为诸天护念，福乐无尽。纵能一日三时，割自身肉，以养父母，尚未能报一日之恩也。
谓禀父母遗体而得成人，其生成养育之恩，如天罔极；复令出家，进修道业，是为父母恩。父为资形之始，有生成之德，自孩提以至於长，教诫育养，其恩罔极，为人子者，固当竭力奉养，岂有求福之念。设若心之至，孝之纯，则亦自然获福，故名父田。谓外道修行，自谓前世从牛狗中来，即持牛狗戒，□草□污，唯望生天；执此苦行，以为得果之因，是名牛狗外道。牛车者，以牛挽车，故名牛车。喻三藏教菩萨之人，修六度行，但欲度人出於三界，而不求自出，如牛之荷负，安耐一切普运，故以牛车喻之。经云：如彼诸子，为求牛车，出於火宅。是也。（三藏者，经藏、律藏、论藏也。六度者，一布施、二持戒、三忍辱、四精进、五禅定、六智慧也。）
谓三藏教菩萨，发四弘誓，修六度行，化导众生，同出三界生死，究竟至於真空涅盘；如乘牛车，出於火宅，故法华经云：为求牛车，出於火宅。是也。（三藏者，经藏、律藏、论藏也。四弘誓者，众生无边誓愿度、烦恼无数誓愿断、法门无量誓愿知、佛道无上誓愿成。六度者，一布施、二持戒、三忍辱、四精进、五禅定、六智慧也。梵语涅盘，华言灭度。）梵语牟婆洛揭拉婆，华言青白色宝，即砗磲也。其状如车之渠，车之牙辋也，因以名焉。以其体坚色明，世所希有，故名为宝。物恐者，谓为一切恶物恐怖也。由其宿世悭吝法故，於现生中，而得此报也。物即事物。谓虽有其物，若无其名，物不自显。以此推之，名亦是主，物亦是客，物既是客，亦成虚假。故论云：推物於名是客，故云物求不得。谓由无明之惑，於先世时造作善恶一切业行，由此业行为因，则能招引现生果报，如是展转牵连不断，故名牵引因。
谓由净不净业，熏习三界善恶诸行，於可爱不可爱趣中，牵引可爱不可爱之自体，是名牵引因。（趣即六趣。言可爱不可爱者，谓於六趣之中，天、人二趣可爱，修罗、饿鬼、畜生、地狱四趣不可爱也。自体即行业之自体也。）犍谓人以刀去其男根，是为犍不男。谓其虽持禁戒，为利养故，与破戒者常共亲附，同其事业，杂处熏习，因而破戒，是名犯戒杂僧也。谓人违国正法，冒犯罪愆，枷锁萦身，系闭牢狱，受诸刑罚，苦不可言，是为狱苦。谓如见云雾等，即起疑惑，以为是火非火，疑心不决，是名犹豫不成。狂乱所作者，谓痴狂昏乱之人，於身口所作，本非故意，亦非知觉，是为不增长业也。谓法华一经所说之法，纯一无杂，独为菩萨，不共二乘，即圆顿一乘妙教，是名独一善。（二乘者，声闻乘、缘觉乘也。）谓妄觉之心，不缘外境，孤然生起，生已增广，是为独头无明。谓未有六尘之境相对，而意识独缘想诸尘之境，识与境不相应，故曰独头无明。影即影像，是相分异名。谓如第六识缘空华、兔角，及过去未来等所变相分，无种为伴，但独自有，是名独影境。出无佛世，无师自悟，故名独觉。谓若诸有学，寂静妙明，胜妙现圆，菩萨即於彼前，应现独觉身而为说法，令其解脱也。（有学者，有所学也。谓第三阿那含果已前，俱属有学。胜妙现圆者，能妙万物以明自性，究竟圆成也。）谓其出无佛世，独宿孤峰，观物变易，自觉真空，故名独觉；此独觉之人，但能自度，而不能起大悲心，利益一切众生，是名独觉舍悲障。独觉身者，谓出无佛之世，独宿孤峰，观物变化，无师自悟，所证独觉身也。菩萨知诸众生心之所乐，即以独觉身作自身，亦作众生身，乃至虚空身也。谓以杀心故，猎捕一切禽兽，或食或卖，伤害物命，是为恶律仪。猕猴江者，以猕猴尝於此江沐浴，故以名焉。大智度论云：毗耶离有一精舍，名猕猴池。佛曾於此说法。翻译名义云：那兰陀池旁建伽蓝，即其处也。（梵语毗耶离，华言广严。梵语那兰陀，华言施无厌。佛昔行菩萨道时，为大国王，建都此地，怜愍众生，好乐周给，时美其德，号施无厌。伽蓝，梵语具云僧伽蓝，华言众园。）谓诸有情，於世间一切违逆之境，不能安心忍受，而但忿怒□恚，不知止息。由此恶行，所以轮回诸趣也。谓诸有情，於一切境，迷惑不了，起诸邪见，蔑裂正法。由此恶行，所以轮回诸趣也。谓未得道果之人，勤加精进，起不正作意，发勇猛心，相续不舍，故名猛利烦恼现行。谓诸有情，不知世间诸欲，是众苦之本，但勇猛贪求无有厌足。由此恶行，所以轮回诸趣也。率尔犹卒然也。谓人一念之心，初对於境，卒然任运而起，未分别善恶，是名率尔心。（亦名净妙德），玉女者，谓颜貌端正，色相具足，身则冬温夏凉，於诸毛孔出旃檀香，口出青莲华香，言语柔软，举动安详；食自消化，非同世间女人，有诸不净，是名玉女宝。王宫者，贵戚之处，严禁之所，非可干冒。比丘若行乞食，此处不可往也。谓人妄作非为，遭罹国宪，被王法之所诛，是为横死。谓醉酒之人，行不善法，不顾亲属贤善，恣肆忿怒也。谓因冷热风雨不知将养其身，及饮食不节，卧起无常，以是事故，得种种病，是名现世失调病。谓如来以不思议力，示现神通，於一念中，饶益一切众生，不失时宜，是为现佛神通化不失时。谓由前同异之相既不可得，则真如净性明显现前。经云：无为真如，性净明露，名现前地。缘觉者由观因缘而觉悟真空也。谓六地菩萨观於十二因缘生灭之行，同於缘觉，故云现前地寄缘觉乘。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）谓菩萨见诸众生，堕於生死，发大悲心，加修平等利生之行，智慧现前，即断□相现行障，证无染净真如，是名现前地断障证真。（□相者，谓於四谛中，执苦集为染，执道灭为净也。无染净真如者，谓此真如，本性无染，亦不可言后方净也。）谓诸菩萨成熟出世善根，得不动地，即时蒙佛授记，是为现前授记。谓如来说法，为令众生易解，即以现前之事而为喻也。如经云：众生心性，犹如猕猴。猕猴之性，舍一取一。众生之性，亦复如是，取著色、声、香、味、触、法，无暂住时，是名现喻。谓善恶诸行，现起、现生、现聚集、现出现，未转、未谢、未灭，现在所摄，是名现在世。谓现在世，若意起贪□痴等，即动身口，作诸恶业；若意不贪、不□、不痴等，即动身口，作诸善业。善恶之业虽殊，皆受未来之报，是名现在世业。谓世由积念而成，故三世各三，而成九世，摄九世归三世，摄三世即一念。故合论云：十世古今，始终不离於当念也。谓现在世中，说现在世之事也。以现在为平等者，例过去、未来之现在前后均齐也。谓现在世中，说未来世之事也。谓现在世中，说过去世之事也。谓菩萨闻四天王众天、三十三天，乃至色究竟天王众天，及声闻、缘觉，具诸功德，闻已不迷，但观诸行如梦不实，不生贪著；但令众生舍离恶趣，修行於道，成就佛法，是名现在施。（四天王者，东方持国天王、南方增长天王、西方广目天王、北方多闻天王也。三十三天者，即欲界忉利天也。色究竟天者，即色界第十八天也。）现惑即现前分别之见也。菩萨於所见之境不著，而能见之心亦无，故云现惑不能缚。谓现世作恶，现身即受恶报；现世作善，现身即受善报，是名现报。
现报者，谓今生作极善极恶之业，即於今生现受善恶之果报也。谓如来三昧，随众生心，现种种相，如光如影，了不可得，是名现无所现。现无量类常居一土者，谓如来虽为众生现众类之身，而所居常在一土，自在无碍也。经云：如来之心，安住不动，而能随诸众生现无量形类。又云：如来之身，常住一土，而令他土一切悉见。是也。现法乐住者，谓修习禅定，离一切妄想，身心寂灭，现受法喜之乐，而安住不动也。（法喜者，谓因闻法而得欢喜也。）谓於今世有善法故，善根成熟，具戒律仪，是名现法资粮。谓佛现神通之力，飞行自在，履空如地，故行时足不至地也。现色者，谓依根本无明熏动净心，令现境界之相，虽现境界之相，而根本无明最极微细不与心王心所相应，故名不相应染，即是三细中第三现相也。（根本无明者，谓其能生见、思等惑也。心王者，即第八识也。心所者，受想行也。三细者，业相、转相、现相也。）谓六根对六尘，现起贪□痴等烦恼，令心昏迷，障诸善法，是名现行惑。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）谓六根对六尘境现起贪□痴等烦恼，是名现行烦恼也。（六根者，眼根、耳根、鼻根、舌根、身根、意根也。六尘者，色尘、声尘、香尘、味尘、触尘、法尘也。）现谓变现，即能生诸法之本也。此言第八识含藏一切善恶种子，变现根身世界，故名现识也。（根身者，眼等诸根也。）
谓有能见，则一切境界妄现。此之境界，如镜之明，能现色像，是名现识。论云：以依能见，故境界妄现。是也。经云：初菩萨地住佛神力，入於大乘照明三昧。入是三昧已，十方世界一切诸佛，以神通力，为现一切身面言说。是也。（初菩萨地者，即十地中初□喜地菩萨也。住佛神力等者，由佛神力加被，故能入住大乘照明三昧，即光明定也。梵语三昧，华言正定，由此定故，得见十方诸佛现身说法也。）谓此宗计现在法通假通实也。通实者，计五蕴法以为实有；通假者，计十二处十八界以为虚假，是为现通假实宗。（五蕴者，色蕴、受蕴、想蕴、行蕴、识蕴也。十二处者，眼处、耳处、鼻处、舌处、身处、意处、色处、声处、香处、味处、触处、法处也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）现即显现，量即量度，是楷定之义也。谓眼识乃至身识，对於显现五尘之境，而能度量楷定法之自相，不错谬故，是名现量。（五尘者，色尘、声尘、香尘、味尘、触尘也。）
现，即显现。量，即量度揩定之义也。谓眼识乃至身识，对於显现五尘之境，离妄分别无筹度之心，而能於境度量揩定诸法自性之相，而不错谬，是名现量。（五尘者，色尘、声尘、香尘、味尘、触尘也。）珍宝施者，谓见贫穷之人，即以财物珍宝周其窘乏，是名中品施。理即中道一实相之理也。此实相之理，诸佛众生体性平等，无有增减。但众生体虽本具，全体在迷。唯诸佛觉知如实之相，乘此实道，出应於世，要令众生得此实相。故经云：是法非思量分别之所能解，唯有诸佛乃能知之。又云：诸佛唯以一大事因缘故，出现於世，为令众生开示悟入佛之知见，佛之知见，即理一也。（一大事因缘者，即一实相也。其性广博名大，诸出世之仪式，故名事，众生有此机感故名因，佛乘机而应，故名缘。）谓行人初入道场，乃至三七日满，於其中间，所作行仪，常当照了一心寂静。如礼佛时，即知能礼所礼本性空寂，虽曰空寂，而自然感应道交，不可思议。盖由理体平等，生、佛不二。虽无能礼之人，而有我身礼诸佛前；虽无所礼之佛，而有诸佛随心显现。如是念念，无有懈怠，是名理中修一心精进。（生、佛者，众生诸佛也。）谓理性虚通，自然荷运诸法，故名理乘。（荷，负也；运，动也。无法不具，故名荷；能至极果，故名运。）谓真如是理，教法是事。此二无碍，为教体也。盖一切教法，虽全体即真如，而不碍事相宛然；虽真如全体为一切教法，而不碍理性明现。二互交彻，无碍融通也。谓理由事显，事揽理成，理事互融，故名理事无碍法界。谓性静明体曰理，形相分限曰事。故观广大之理，咸归一尘；即了一尘之色，通遍法界。是则融万象之虚相，全一真之明性。理事交彻，无碍圆融，故名理事无碍观。谓从实相真谛之理为本，出生一切诸法，俗谛之事为迹。此迹虽名为事，乃理中所具之事，亦属於理，故名理事本迹。（真谛者，谓泯绝一切法也。俗谛者，谓建立一切法也。）谓众生深信本有真性，不一不异，不有不无，无己无他，凡圣不二，寂静无为，无有分别，因此深信能入於理，是名理入。谓众生本具佛性之理，与诸如来无二无别。故涅盘经云：一切众生即是佛，是为理即佛。谓二乘之人，同断见、思之惑，同证无为之理，是名理和。（二乘者，声闻乘、缘觉乘也。）理即理性，谓过现所作一切罪业，皆从心起。若了自心本性空寂，则一切罪相亦皆空寂，是名理忏悔。谓诸佛众生，理性平等，自然相关。法华经云：我於众圣中尊，世间之父，一切众生，皆是吾子。是则未曾受道者，亦得称为眷属，故名理性眷属也。谓根本无明之惑，能障覆中道之理，不能显发，是名理惑。谓如上理之与事，俱不可说，皆名为本，本即理也。说理说事，皆名为迹，迹谓教也，故名理教本迹。理有情无者，即有观对遣空执也。谓观依他圆成之法，於理则有，於情则无，理本是实，有体有用，正应存留也。谓佛所说诸法，理本无二，随机异解，故有殊途。机见虽殊，终归一实，故不分也。谓一切教法所诠之义理也。谓诸众生色心等法，虽有差别，而同一体性，故名理法界。理即性德也。谓性净明体，本来离念，等虚空界，无所不遍。诸佛众生皆同一相，是名理法身。理即一切言教所诠之义理也，理则不二，名字非一，故智论云：般若是一法，佛说种种名。如或言实相，或言法界等。名异故别，理一故通；所谓理从名故别，名从理故通也。理遍於事门者，谓一真法界之理，遍在一切事法也。然理无分限，事有分限；事既即理，亦无分限，故一一微尘，具足真理。经云：法性遍在一切处，一切众生及国土，三世悉在无有余，亦无形相而可得。是也。（三世者，过去、现在、未来也。）谓本觉心源，湛然清净，由无明妄染，碍正知见，不达真如之理，是名理障。梵语琉璃，华言青色宝。观经疏又云：吠琉璃耶，华言不远。谓西域有山，去波罗奈城不远，山出此宝，故以名之。此宝青色，一切众宝，皆不能坏，色体坚莹，世所希有，故名为宝。（梵语波罗奈，华言鹿苑。）梵语琉璃，华言青色。宝出须弥山，一切众宝，皆不能坏。谓十地菩萨，所证真实，不为外魔之所动坏。故以琉璃宝轮对十地位也。（梵语须弥，华言妙高。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）瑟吒，大品般若经作吒，梵语具云吒婆，华言障碍。谓知一切法无障碍故。经云：唱瑟吒字时，入般若波罗蜜门，名普光明，息烦恼故。梵语甄叔迦，华言赤色宝。西域传云：甄叔迦，树名，其花赤色，形大如手，此宝色如此花，故以名焉。甘，甜味也。其性和，能和脾胃。故味之甜者为甘。谓其水甘甜嘉美，是为甘美功德。谓如来说法音声，甘和美妙，能使听者得法喜之味也。本行经云：大茆艹王（即小瞿昙）得成王仙，寿命极长。老不能行时，诸弟子出外乞食，恐师有虎狼之患，遂以艹笼盛之，悬於树上。猎人遥见，谓彼是鸟，乃射之。滴血於地，生二甘蔗，日炙开剖，一出童男，一出童女。大臣闻之，迎归王宫。养育长成，男名善生。以王种故，遂立为王，号甘蔗。后裔相承为姓，故云甘蔗也。第一子，梵语名婆娑（无翻），第二子，梵语名跋提，华言小贤。从佛出家，即於鹿苑中最初得度是也。谓从现世善恶之业，后世还於六道四生中受生，是名为生。（六道者，天道、人道、修罗道、饿鬼道、畜生道、地狱道也。四生者，胎生、卵生、湿生、化生也。）生上种族者，谓诸众生，若能孝养敬顺父母，则感生於大姓种族，不生贫贱之家也。谓人受生，皆由前世善恶之业。若前世作善，今生善处。前世作恶，今生恶处。若欲避恶报而求生善处，欲辞善处而从恶报者，皆不可得。故云生不可避。生者即前根尘相对所生之法也；不生者，了此所生之法，当体即空也。既达所生之法本空，故云生不生也。此是通教所诠之理，理本无言，故云不可说也。谓人从生来，男根不满，是名生不男。生不能隐形者，谓龙初生之时，但是本形，不能化为异类之身也。谓人不结胜因，不修众善，而欲值佛出世，是为难也。念佛之人，不著世间言论，於无上菩提之道，深生正信，毕竟不惑，是名生决定心。（梵语菩提，华言道。）谓学道之人，应起慈心，谛观一切众生，惜命畏死，与己无别，须当护惜，故云生命同己。生即发生。谓本具法性之理，则能发生一切善法。如谷麦等种，能生芽孽，是名生因。
生因者，即业惑也。谓诸众生因业惑而生此身，如诸草木种子，依地而生也。谓佛出现於世，为大导师，令诸众生，离生死苦，得涅盘乐。人有缘者，乃得值遇。其生在佛前、佛后者，由业重缘薄，既不见佛，亦不闻法，故名生在佛前佛后难。（梵语涅盘，华言灭度。）谓修菩萨行者，此生既能行於布施，则感后世，随其所生之处，而他人施与之者，皆无悭吝之心矣。谓诸佛降生之处，即应起塔。如今释迦牟尼佛，在毗蓝园内无忧树下降生，即於其处立塔也。（梵语释迦牟尼，华言能仁寂默。梵语毗蓝，华言解脱处。梵语塔婆，华言高显。）谓修行之人，自念人命无常，一息不存，千载长往，幽途绵邈，无有资粮，苦海悠深，那得不怖。因是苦切忏悔，不惜身命，以此翻破不畏恶道之心也。惭即惭天，愧即愧人。谓自惟我与释迦如来同为凡夫，而今世尊成道以来，已经劫数，而我等轮转生死，未有出期，此实可惭可愧，当以此心而行忏悔也。（梵语释迦，华言能仁。劫，梵语具云劫波，华言分别时节。）即一切众生，修行十善之因，受其果报，或生欲界天，或生色界天，或生无色界天，是名生天。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。）
谓三界诸天，因修戒善等福，兼习禅定，得生此天，是名生天。（三界者，欲界、色界、无色界也。戒善者，即五戒十善也。）谓菩萨生如来家，随诸佛住，得甚深法门，具广大行愿，同佛善根共一体性，是名生如来家受生藏。谓计一切法若有若无，皆从缘起而生分别，是名生妄想。菩萨初生之时，诸天人等，咸乐护持，以其必能修习善行，证菩提果；譬如莲华初生之时，虽未见花，凡诸人众，咸生已有莲华之想也。（梵语菩提，华言道。）谓不由汤火而熟，亦非鹰□之所伤残，乃因死已日久自干也。谓不信三宝，造作重罪，名为恶家，又有冤之家，亦名恶家。由其宿世悭吝法故，於现生中，而得此报也。谓此生作善作恶，来生方受善恶之报，是名生报。
生报者，谓今生作善恶业，来世身中受善恶果报也。谓修行之人，持戒清净，专心修道，则能福利人天；若有檀越，施以饮食，使其成就道业，能令施者亦获福报，故须食也。（梵语檀，华言施。称檀越者，谓人行施，能越贫穷苦也。）谓一切诸法，皆托因缘和合而生，本无自性，故名生无性。谓从中阴来托母胎，一念识心相续，五蕴由此生起，是名生有。（五蕴者，色蕴、受蕴、想蕴、行蕴、识蕴也。）生杂染者，亦名苦杂染。谓因烦恼及业故生，因生故苦，即生老病死等苦，皆能染污真性，令不清净故也。谓此山有波利质多罗树，能利益天众，而生妙果。以喻菩萨生教行果，而犹妙树也。（波利质多罗，华言圆生。谓枝叶四布，香气周遍五十由旬，在山顶三十三天善法堂之东北，诸天於树下游乐，故云利益天众。）生死即五阴起灭轮转之相也。众生为生死所缚，菩萨不为生死所缚，故云生死不能缚。谓佛以方便力，现生现灭，示初出家，乃至成佛得道，一切恶法尽断，一切善法悉皆成就，次第说法，度诸众生，是名生死身。生死际者，若以涅盘实理，从生死染缘而言，涅盘即生死，非真寂静之可证入。无际之际，是名生死际。故晋译华严经云：生死非杂乱，涅盘非寂静。是也。生生者，能生、所生也。谓根尘相对，是为能生，由此根尘相对之时，一念心起，分别好恶，是为所生，即心法也。能所兼言，故名生生。此是藏教所诠，实有生灭之法，法虽生灭，理本无言，故云不可说也。谓从母胎出，便不能见日月光明，名为生盲。由其宿世悭吝法故，於现生中，而得此报也。谓一念托胎，十月满足，此身即生，是为生相。
谓以根对尘，一念心生，是为生相。（根即眼耳鼻舌身意六根也。尘即色声香味触法六尘也。）谓建造佛塔，非惟生自己之福，灭自己之罪，盖令一切众生，凡瞻睹顶礼者，无不生一切福，灭一切罪也。谓众生初受生时，在母腹中窄隘不净，及出胎时，冷风触身，如被物刺；至於衰老，气力羸劣，动止不宁；复有疾痛，寒热所恼；至於命终，四大分离，神识飘散。此等因缘，悉皆是苦，是为生老病死苦。（四大者，地大、水大、火大、风大也。）谓於五阴等法中，妄计我能生起众事，及计我来人中受生，故名生者。谓菩萨由持戒力，必定常得贵胜之家，随意受生，是名生胜决定。谓菩萨为度脱有情，以大悲心随类受生，饶益一切，处天宫不为乐，入地狱不为苦，去住无碍，是名生自在。生般者，谓此人从欲界命终，生於色界，便般涅盘也。生者，於色界受生也。谓此阿那含於欲界得第三果已，从欲界没，生於色界，便断上地余惑，得阿罗汉，入般涅盘也。生苦有五种：一者，受胎。谓识托母胎之时，在母腹中，窄隘不净。二者，种子。谓识托父母遗体，其识种子，随母气息出入，不得自在。三者，增长。谓在母腹中，经十月日，内热煎煮，身形渐成，住在生脏之下，熟脏之上，间夹如狱。四者，出胎。谓初生下，有冷风、热风吹身，及衣服等物触体，肌肤柔嫩，如被物刺。五者，种类。谓人品有贵富贫贱，相貌有残缺妍丑，是名生苦。谓菩萨住是三昧，能观种种行相。入相。住相。出相，如是诸相皆空，亦不可见，是名生行三昧。识即分别之义，谓眼对色，耳对声，鼻对香，舌对味，身对触，而能生於分别之识，及相应法，俱得增胜，是为生识也。谓修菩萨行者，於一切财物，常行惠施，心无吝惜；则当来果报，必生豪富之家，财宝具足，受用无穷矣。谓由前妙行，冥契妙理，将生佛家，为法王子。故曰生贵。经云：行与佛同，受佛气分；如中阴身，自求父母，阴信冥通，入如来种，名生贵住。（中阴者，谓现身已谢，后身未生，於此之中，识未托胎之时也。）谓由无明之惑，於现世时，造作善恶一切业行，由此业行为因，则能感得后世果报，如是展转相生不绝，故名生起因。
谓三界可爱不可爱一切惑业系缚之法，各从自种而生。爱即能润，种即所润。由此所润，先所牵引可爱不可爱之自体，遂得生起，是名生起因。生身者，谓从父母所生，即佛应化之身也。梵语舍利，又云设利罗，华言骨身。谓如来应身灭度，既□维后，所有舍利，其色有三。骨舍利色白，发舍利色黑，肉舍利色赤。体性坚固，椎击不碎。若菩萨、罗汉者，其色则同，而坚固不及。光明经云：此舍利者，是戒定慧之所熏修，甚难可得，最上福田。故人能起塔供养，则得无量福报也。（梵语□维，华言焚烧。）谓菩萨以父母所生之身，能以一切宝物，及以身命布施，心不吝惜，是名生身行施。轻安者，即身轻心安也。谓於可厌法令心厌离，於可欣法令心欣乐，安住寂静，对治身心□重，生起身心轻安，是名生轻安作意。生邪见家者，谓因前世邪僻覆心，起诸妄见，故感今世不具正信之心，而生邪见之家也。生酥从酪而出，以喻九部后，而说大乘方等法也。谓如来第三时於方等会上，说楞伽、楞严诸大乘经，赞叹大法，呵责小教，令诸小乘耻小慕大，故譬之以生酥味也。（梵语楞伽，华言不可往，唯神通人，方能到也。楞严，梵语具云首楞严，华言健相分别。）谓修行之人，克责往昔无羞无耻，弃舍净业，习诸恶行。天见我之隐罪，是故惭天；人知我之显过，是故愧人。以此翻破无惭无愧之心也。谓若见如来相好，心无染著，长跪叉手，至心礼佛，以此因缘，来世得生长者家也。谓佛於刹尘等处，现法界身云，起无边业用。故经云：一一微尘中，能证一切法，如是无所碍，周行十方国。又云：佛演一妙音，周闻十方国，众音悉具足，法雨皆充满。如是等用，无量无边，法界微尘，无不周遍，是为用周无碍。谓真如之体，能生一切世间、出世间善因、善果，故名用大。（世间，人、天也。出世间，声闻、缘觉、菩萨、佛也。）用陈腐药者，谓出家之人，若患病时，当用陈年朽腐之药而调治之，病瘥即止；不得贪乐新好药物而预积蓄也。谓所施诸物，及所施为等事，皆悉断坏无常，是名由事物断坏故舍。谓如所受恶法，作诸恶业，由改悔故，后更不作，是名由作业断坏故舍。谓由净信力故，烦恼势力自然断坏，如弓放箭，势力尽时便止，是名由势力断坏故舍。谓心先受一切恶法，今或得戒得定，作是念言，我从今时，弃先所受，是名由受心断坏故舍。谓起加行断坏欲界一切非色善法，是名由善根断坏故舍。（非色善法者，谓非色界善法，乃欲界之善法。根断即上生色界也。）谓所依寿命，有断坏故，是名由寿命断坏故舍。梵语由干陀，华言持双。谓此山纯宝所成，诸夜叉王咸住其中；以喻难胜地菩萨，如意神通，善巧自在，如由干陀山王也。（梵语夜叉，华言勇健。）谓雷、电之光，刹那不住。以譬一切现在诸法，犹如电光，□忽则灭也。论云：譬如电光，刹那不住，现在诸法，亦复如是。（梵语刹那，华言一念。）界方位者，谓东西南北、东南、西南、东北、西北、上下十方有定位，不相混乱也。畏，即无所畏也。谓菩萨修行大乘，智力内充，明了决定，於大众中广说一切法义，既决定无失，则无所恐惧，故名畏大。谓一切龙正娱乐时，被金翅鸟入于龙宫，搏取始生龙子食之，即生怖畏，故名为患。谓比丘当闲居净处，修摄其心，行安乐行。若不为众，畜养奴婢，驱使作务，是为不净。谓比丘当持禁戒，慈心不杀，若畜养牛马等畜孳生之类，以污梵行，是为不净。畜生者，禽兽之类也。谓众生由过去愚痴之因，感现在畜生之果，因果不亡，故名畜生有。畜生者，亦云旁生。此类遍在诸处，披毛戴角，鳞甲羽毛，四足多足，有足无足，水陆空行，互相吞□，受苦无穷。宿由愚痴贪欲，作中品五逆十恶，感报而生，是名畜生法界。（旁生者，谓其身形横生也。中品者，谓作恶已后，起少悔心也。）谓披毛戴角，鳞甲羽毛，四足多足，有足无足，水陆空行等。即造作恶业众生，由愚痴故，生於此道，故名畜生道。
畜生亦名旁生。婆沙论云：畜谓畜养，谓其横生，覆身而行，禀性愚痴，不能自立，为他畜养，故名畜生。又名旁生者，谓其形旁而行不正，遍在诸处，由昔恶业报生此道也。
畜生，亦云旁生。谓此道遍在诸处，披毛戴角，鳞甲羽毛，其类非一，互相吞□，受苦无穷，是名畜生道。（旁生者，婆沙论云：形旁行旁。形旁者，谓身形横生，不正也；行旁者，谓其宿世所行之行，偏邪不正也。）畜生食时者，谓日暮时，即是畜生所食之时也。谓此经一部三十九品，八十卷文。现传世间，乃是下本十万偈中之四万五千偈，未得具足，故名略本经。谓於谛理不能解了，心生犹豫，是非不决也。（谛理者，即苦集灭道四谛之理也。）疑佛者，谓众生心，作如是念：佛为大耶？富兰那等为大耶？由此疑念，不信佛是智人，恶口谗谤，裁断自心善根，故名心裁。（梵语富兰那，无翻，即空见外道。谓一切法无所有，如虚空不生灭也。）疑即犹豫不决也。谓诸众生，迷心乖理，不能通达法相，由此疑惑之所驱役，流转三界，故名为使。
迷心乖理名为疑。谓若修戒定等法，不别真伪，暗钝无明，犹豫无决，是为疑使。疑僧者，谓众生心，作如是念：佛之弟子为胜耶？富兰那弟子为胜耶？由此疑念，不信三宝，恶口谗谤，裁断自心善根，故名心裁。（三宝者，佛宝、法宝、僧宝也。）疑者，迷惑不了也。谓人於诸所有功德，若或疑惑为功德耶？为过失耶？如是疑者，是名疑垢。疑师者，谓疑受道之师，威仪相貌皆不具足。自既无道，何能教我？作此疑慢，禅定不能发生也。谓无正信之心，於正法中，犹豫无决，昏迷不了，是名疑惑。谓人宿无善种，於佛法中心生疑惑，而不爱乐，是以离於菩萨行也。（梵语菩萨，华言觉有情。）疑戒者，谓众生心，作如是念：佛所说戒为胜耶？鸡狗等戒为胜耶？由此疑念，不信正戒，毁破律仪，恶口谗谤，裁断自心善根，故名心裁。（鸡狗戒者，即外道所持之戒，谓如鸡独足而立，如狗□粪秽，依此而行苦行，以为持戒也。）疑教化者，谓众生心，作如是念：为佛所教化为正耶？富兰那等教化为正耶？由此疑念，不信正教，恶口谗谤，裁断自心善根，故名心裁。谓此处无有屠家，亦无自死之物，是人必为我故杀，如是疑者，名为疑杀。如上三种名不净肉，皆不许食。疑法者，谓疑所受之法，非正真之道，故不敬信受行，既不信受，禅定亦不能发生也。
疑法者，谓众生心，作如是念：佛法为胜耶？韦陀等法为胜耶？由此疑念，不信正法，恶口谗谤，裁断自心善根，故名心裁。（梵语韦陀，华言智论。即外道邪智之论也。）犹豫不决为疑。谓因前无明不了，即起疑惑，以乱真心，或是或非，或善或恶，展转缠结，而生烦恼，故名疑烦恼。疑者，犹豫不决之义。即痴惑也。谓诸众生，无明暗钝，不别真伪，犹豫之心常无决断，以此疑惑盖覆心识，禅定、善法不能发生，沉滞三界，无有出期，故名盖也。谓迷心背理，而於正法犹豫不决，不能深信，是名疑结。
疑者，迷心乖理，狐疑不决也。谓欲界众生，由此疑惑，迷真逐妄，背觉合尘，由此疑惑，系缚三界，无有出期，故名结也。
谓诸众生於佛法僧宝，妄生疑惑，不修正行，广行不善，由此遂招未来生死之苦，流转三界，不能出离，是名疑结。疑自者，谓疑自身诸根暗钝，罪垢深重，非是受道之器。作此自疑，禅定不能发生也。谓於诸法，或执有我，或执无我，或执为常，或执非常等，心生犹豫，不能决了，是为疑见。
谓於诸谛之理，心怀犹豫，无决定见，是名疑见。（诸谛理者，谓苦集灭道四谛之理也。）疑者，犹豫不决也。谓此疑惑种子，潜伏藏识，随附不舍，能生三界□重疑惑，故名疑随眠。谓此鬼宿因多□，心常忿恚，故受此报；遇人年灾命衰者，便入其身，兴诸苦恼，如疠疫、傅尸、骨蒸之类也。谓人寿减至二十岁时，有大疾疫，种种诸病，一切皆起。以是因缘，世间人民，疾疫死者，其数无量，是名疾疫灾。谓人强健之时，行步轻捷，饮食自恣。若四大不调，或业缘所感，疾病卒至，眠伏床枕，不能起离，欲使常安无病，终不可得。故云病不可避。（四大者，地大、水大、火大、风大也。）谓人以四大为体，一大不调，百一病生，四大不调，四百四病同时俱作，形骸苦痛，如被杖楚，手足不仁，气力虚竭，起坐须人，是为病苦。谓人之四大不调，或寒或热，生种种病，能使身力疲败，精神减损。如彼大山来时，损一切物，莫可避者。故经言：病山能坏一切强健也。病起之因虽多，不出四大增损，致有患生。又由观阴、惑，激动四大，致有患生。身若染病，废修圣道。若能观察，弥益用心；复须识其病之原由，宜以何法治之。或内观力，或术或医。其病若愈，圣道可修。为是须观病患境也。（四大者，地大、水大、火大、风大也。谓人揽外四大，而成内身四大。皮肉筋骨等属地，涕唾涎沫等属水，暖气属火，转动及出入息属风。言增损者，水增则火损，火增则水损；风增则地损，地增则风损。四大不调，病即生也。阴惑者，阴即阴境，惑即烦恼境也。）谓见人有病，即当念其苦楚，用心救疗，给与汤药，则能获福，故名病田。病苦有二种：一者，身病。谓四大不调，众病交攻。若地大不调，举身沉重。水大不调，举身胖肿。火大不调，举身蒸热。风大不调，举身倔强。二者，心病。谓心怀苦恼，忧切悲哀，是名病苦。谓菩萨以平等心，运无缘大悲，示同众生，同有烦恼，同有病苦，故名病行。迷惑之心名为痴，谓於一切事理，无所明了，妄生邪见，起诸邪行，是为痴使。谓众生由愚痴蔽覆於心，而无智慧，於一切事，皆不能知，受著邪法，不起正见，是名痴心。谓於一切事理之法，无所分别，颠倒妄执，起诸邪见，昏迷不了，是名痴惑。谓人愚痴暗钝，无所明了，而於正法不能生信，唯逐邪师邪教，妄执倒见，是名痴无明。迷惑之心，名之为痴。若於一切事理之法无所明了，颠倒妄取，起诸邪行，是名痴毒。谓迷惑之心，於一切事理无所明了，颠倒妄想，是为痴病。其病当以因缘之观为药而对治之，令其知生死轮转，因果相续，循环无际，何得而离。此观若成，此病即去，而心明了矣。（因缘观，即观十二因缘也。十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）迷惑之心，名为痴。谓众生於一切事理之法，无所明了，妄生邪见，起诸邪行，缠绵不息，故名痴缚。迷惑之心为痴，谓於一切事理、诸法，无所明了，妄生邪见，执著不舍，故名痴著心。谓此鬼由恶业故，於咽上而生大瘿，犹如痈肿，热酸疼，更相[皮+(到-至)]（普碑切）（子礼切，手搦也），臭脓涌出，争共取食，少得充饥也。（已上三种，少财鬼也。）谓行人观白色照耀，胜於背舍八色光明中所见白相，亦不起法爱，故名胜处。初禅即色界天也。谓菩萨修戒定慧，证於白色三昧。以此天果报，一切皆白，故以此三昧，令其舍离一切烦恼，亦得证此也。谓天因纯善白业所感，乃得为天，故以西方白色而喻之也。谓末法之时，白衣诈言，我解大乘，坐当居上，比丘行微，坐宜处下也。（亦名青山），白象者，谓转轮圣王清旦升殿，有白象宝忽然出现，其身纯白，其首杂色，口有六牙，牙七宝色，力能飞行。若王乘时，一日之中，周遍天下，朝往暮回，不劳不疲；若行渡水，水不动摇，亦不濡足，是名白象宝。谓於定中，还取八背舍、八胜处中所见白色，使遍一切处皆白，故名白遍一切处定。第一子，梵语名调达，华言天热。以其生时，人天等众心皆惊热故也。第二子，梵语名阿难，华言欢喜，又云庆喜。以其生时，举国欣庆故也。从佛出家持三藏教。（三藏者，经藏、律藏、论藏。）［出大智度论］ 〔首楞严三昧〕，梵语首楞严，华言健相分别；梵语三昧，华言正受，亦云正定。谓菩萨住是三昧，则於诸三昧行相、多少、浅深，悉能分别了知；而一切魔恼，不能破坏，是名首楞严三昧。 〔宝印三昧〕，谓菩萨住是三昧，於一切三昧，悉能印证；然诸宝中法宝为最，今世后世，乃至涅盘，能为利益，是名宝印三昧。（梵语涅盘，华言灭度。） 〔师子戏三昧〕，谓菩萨住是三昧，於一切三昧中，出入迟速，皆得自在；於诸外道，强者破之，信者度之；譬犹师子戏时，而能制伏诸群兽也，是名师子戏三昧。 〔妙月三昧〕，谓菩萨入是三昧，能除无明暗蔽、诸法邪见，譬犹满月清净，无诸障翳，而能除破黑暗，是名妙月三昧。 〔月幢相三昧〕，谓菩萨入是三昧，一切诸法通达无碍，皆悉顺从；譬犹大将，以宝幢作月之像，人见此相，悉皆随从，是名月幢相三昧。 〔出诸法三昧〕，谓菩萨住是三昧，能令一切三昧出生增长；譬犹时雨之降，而草木皆生，是名出诸法三昧。 〔观顶三昧〕，谓菩萨入是三昧，能遍见一切三昧，如住山顶，悉见众物，是名观顶三昧。 〔毕法性三昧〕，谓诸法体性，无量无二，难可执持，菩萨入是三昧，则能决定知诸法性，而得定相；譬犹虚空，无能住者，得神足力，则能处之，是名毕法性三昧。 〔毕幢相三昧〕，谓菩萨住是三昧，则能决定持诸三昧法幢，於诸三昧，最为尊胜；譬犹大将得幢，表其尊大之相，是名毕幢相三昧。 〔金刚三昧〕，谓菩萨住是三昧，则智慧坚固，能破诸三昧；譬犹金刚，坚固不坏，而能碎诸万物，是名金刚三昧。 〔入法印三昧〕，谓如人入国，有印得入，无印则不得入；菩萨住是三昧，即能入於诸法实相，是名入法印三昧。 〔三昧王安立三昧〕，谓菩萨住是三昧，则於一切诸三昧中而得安住；譬犹大王，安住正殿，召诸群臣，皆悉从命，是名三昧王安立三昧。 〔放光三昧〕，谓菩萨住是三昧，则能放种种光明，照诸三昧，悉皆明了，是名放光三昧。 〔力进三昧〕，谓菩萨住是三昧，於诸三昧，得自在力，常能神通变化，度诸众生，是名力进三昧。 〔高出三昧〕，谓菩萨住是三昧，所有福德智慧，皆悉增长，诸三昧性，从心而出，是名高出三昧。 〔必入辩才三昧〕，谓菩萨住是三昧，则能辩说一切三昧，悉知众生语言次第及经书名字等，悉能分别无碍，是名必入辩才三昧。 〔释名字三昧〕，谓菩萨住是三昧，则能释诸三昧名字及诸法义，令人得解，是名释名字三昧。 〔观方三昧〕，谓菩萨住是三昧，於诸三昧出入自在无碍，故能以慈悲怜愍平等之心，观於十方，众生皆得度脱，是名观方三昧。 〔陀罗尼印三昧〕，梵语陀罗尼，华言总持。谓菩萨住是三昧，则能持诸三昧印，分别诸三昧，皆有陀罗尼，是名陀罗尼印三昧。 〔无诳三昧〕，谓菩萨住是三昧，不生爱恚无明邪见，於诸三昧都无迷闷之事，是名无诳三昧。 〔摄诸法海三昧〕，谓菩萨住是三昧，则三乘法皆摄入是三昧中，如一切众流皆归於海，是名摄诸法海三昧，（三乘者，声闻乘、缘觉乘、菩萨乘也。） 〔遍覆虚空三昧〕，谓菩萨住是三昧，以三昧力，能遍覆无量无边虚空，或放光明，或以音声充满其中，是名遍覆虚空三昧。 〔金刚轮三昧〕，谓菩萨住是三昧，则能持诸三昧，於一切法中，所至无碍；譬犹金刚轮所往，无有障碍，是名金刚轮三昧。 〔宝断三昧〕，谓菩萨住是三昧，则能断除一切三昧烦恼诸垢，如有真宝能治诸宝，令得洁净，是名宝断三昧。 〔能照三昧〕，谓菩萨住是三昧，则能以智慧照了诸法；譬犹日出，普照世间，事皆显了，是名能照三昧。 〔不求三昧〕，谓菩萨住是三昧，则能照了诸法，皆如幻化，三界爱欲悉断，都无所求，是名不求三昧，（三界者，欲界、色界、无色界也。） 〔无住三昧〕，谓菩萨住是三昧，则能照了诸法，念念无常，无有住相，是名无住三昧。 〔无心三昧〕，谓菩萨住是三昧，则心、心数法，悉皆不行，是名无心三昧，（心即心王，心数法即受想行法也。不行者，谓此诸法皆不起也。） 〔净灯三昧〕，谓菩萨住是三昧，则能离诸烦恼之垢，而智慧之灯清净明发，是名净灯三昧。 〔无边明三昧〕，谓菩萨住是三昧，则能以智慧光明，普照十方无边世界，众生及无量诸法，皆悉明了，是名无边明三昧。 〔能作明三昧〕，谓菩萨住是三昧，则能照明诸法；譬犹暗中然炬，无不明了，是名能作明三昧。 〔普照明三昧〕，谓菩萨住是三昧，即能普照诸法种种三昧门；譬如轮王宝珠，光照四边，是名普照明三昧。 〔坚净诸三昧〕，谓菩萨住是三昧，则能令诸三昧清净坚牢，不为一切垢法之所染坏，是名坚净诸三昧。 〔无垢明三昧〕，谓菩萨住是三昧，能离一切诸三昧垢，破除一切无明爱欲烦恼，亦能照了一切三昧，是名无垢明三昧。 〔欢喜三昧〕，谓菩萨住是三昧，能生无量无边法欢喜乐，是名欢喜三昧。 〔雷光三昧〕，谓菩萨住是三昧，於无始世来所失之道，还复能得；如电光□现，行者得路，是名电光三昧。 〔无尽三昧〕，谓菩萨住是三昧，灭诸法无常等相，即入不生不灭真实之理，是名无尽三昧。 〔威德三昧〕，谓菩萨住是三昧，则得无量威德，自在庄严，是名威德三昧。 〔离尽三昧〕，谓菩萨住是三昧，则能见诸三昧，无有穷尽，而於无量阿僧只劫，善本功德果报不失，离於一切断灭之见，是名离尽三昧，（梵语阿僧只劫，华言无数时。） 〔不动三昧〕，谓菩萨住是三昧，能知诸法实相，毕竟空寂，智慧与三昧相应，於一切三昧及一切法，都不戏论，是名不动三昧。 〔不退三昧〕，谓菩萨住是三昧，常不退转，即是阿□跋致，是名不退三昧，（梵语阿□跋致，华言不退转。） 〔日灯三昧〕，谓菩萨住是三昧，则能照了种种法门，及诸三昧；譬犹日出，能照一切世界；又如灯明，能破暗室；是名灯三昧。 〔月净三昧〕，谓菩萨住是三昧，则智慧清净，利益众生；又能破诸三昧无明，如月圆明，破诸黑暗；是名月净三昧。 〔净明三昧〕，谓菩萨住是三昧，则能明了诸法无有障碍，是名净明三昧。 〔能作明三昧〕，谓菩萨住是三昧，则与般若之智相应，能於诸三昧门而作光明，是名能作明三昧，（梵语般若，华言智慧。） 〔作行三昧〕，谓菩萨住是三昧，则能发起先所得诸三昧故，是名作行三昧。 〔知相三昧〕，谓菩萨住是三昧，则见一切诸三昧中有实智慧之相，是名知相三昧。 〔如金刚三昧〕，谓菩萨住是三昧，则能破一切烦恼结使，无有遗余；譬犹金刚，能破诸物，灭尽无余，是名如金刚三昧，（结使者，谓一切众生为惑业缠缚驱役，入於生死也。） 〔心住三昧〕，谓心相轻疾，难制难持；菩萨住是三昧，则能摄诸散乱，心不动转，是名心住三昧。 〔普明三昧〕，谓菩萨住是三昧，於一切法见光明相，无诸黑暗，以神通力，普照世间，了了无碍，是名普明三昧。 〔安立三昧〕，谓菩萨住是三昧，於一切诸功德善法中，安立坚固，如须弥山，安立不动，是名安立三昧，（梵语须弥，华言妙高。） 〔宝聚三昧〕，谓菩萨住是三昧，则能转一切所有国土，皆成七宝，是名宝聚三昧，（七宝者，金、银、琉璃、玻璃、砗磲、码瑙、赤真珠也。） 〔妙法印三昧〕，谓菩萨住是三昧，得诸佛菩萨深妙功德智慧之法，印诸三昧，是名妙法印三昧。 〔法等三昧〕，谓菩萨住是三昧，则照了众生及一切法，悉皆平等，是名法等三昧。 〔断喜三昧〕，谓菩萨住是三昧，能观苦、空、无常、无我、不净等相，於一切世间，心生厌离，不起乐著之想，是名断喜三昧，（苦者，谓观五阴之身，实有生死逼迫等苦也。空者，谓身及诸法，本来皆空也。无常者，谓身及诸法，终归坏灭也。无我者，谓四大各离，何者是我也。不净者，谓观身相皆不净也。） 〔到法顶三昧〕，谓菩萨住是三昧，则能以般若方便之力，而到於法山之顶，是名到法顶三昧，（法山之顶，以喻此三昧，在诸三昧之上也。） 〔能散三昧〕，谓菩萨住是三昧，即与空慧相应，而能破散诸法，是名能散三昧。 〔分别诸法句三昧〕，谓菩萨住是三昧，则能分别一切诸法语言文句，为众生演说，词无滞碍，是名分别诸法句三昧。 〔字等相三昧〕，谓菩萨住是三昧，观诸字诸语，悉皆平等；呵骂赞叹，无有憎爱；是名字等相三昧。 〔离字三昧〕，谓菩萨住是三昧，不见字在义中，亦不见字在字中，是名离字三昧。 〔断缘三昧〕，谓菩萨住是三昧，则能於乐中不生喜，苦中不生□，不苦不乐中不生不知舍心；於此三受，远离不著，则心灭缘断，是名断缘三昧。 〔不坏三昧〕，谓菩萨住是三昧，则能了法性毕竟空寂，戏论不能破，无常不能转，是名不坏三昧。 〔无种相三昧〕，谓菩萨住是三昧，了法无相，而不见诸法种种之相，是名无种相三昧。 〔无处行三昧〕，谓菩萨住是三昧，则能知三毒火然三界故，心不依止；涅盘毕竟空故，亦不依止；是名无处行三昧，（三毒者，贪、□、痴也。） 〔离朦昧三昧〕，谓菩萨住是三昧，则能於诸三昧中，微翳无明等，悉皆除尽，是名离朦昧三昧。 〔无去三昧〕，谓菩萨住是三昧，则不见一切诸法去来之相，是名无去三昧。 〔不变异三昧〕，谓菩萨住是三昧，能观一切诸三昧法，皆不见有变异之相，是名不变异三昧。 〔度缘三昧〕，谓菩萨住是三昧，於六尘中诸烦恼缘，悉皆尽灭；能度六尘大海，亦能超过一切三昧，缘生智慧，是名度缘三昧，（六尘者，色尘、声尘、香尘、味尘、触尘、法尘也。） 〔集诸功德三昧〕，谓菩萨住是三昧，修集一切善根功德，初夜、后夜，无有休息，譬犹日月，运转不停，是名集诸功德三昧。 〔住无心三昧〕，谓菩萨住是三昧，但随智慧，不随於心，而住於诸法实相之中，是名住无心三昧。 〔净妙华三昧〕，谓菩萨住是三昧，则能於诸三昧中，开诸功德华；以自在庄严，如树华开敷，树自严饰；是名净妙华三昧。 〔觉意三昧〕，谓菩萨住是三昧，令诸三昧，变成无漏，与七觉相应，是名觉意三昧，（无漏者，谓惑业已断，不漏落生死也。七觉者，念觉、择法觉、情进觉、喜觉、轻安觉、定觉、舍觉也。） 〔无量辩三昧〕，谓菩萨住是三昧，得无量辩才，乐说一句，经无量劫而不穷尽，是名无量辩三昧，（劫，梵语具云劫波，华言分别时节。） 〔无等等三昧〕，谓菩萨住是三昧，观一切众生，皆如於佛；观一切法，皆同佛法；与无等等般若波罗蜜相应，是名无等等三昧，（无等等者，谓诸佛般若，世无与等；而一切众生平等共有，故曰无等等。梵语般若波罗蜜，华言智慧到彼岸。） 〔度诸法三昧〕，谓菩萨住是三昧，则能入三解脱门，超出三界，度三乘众生，是名度诸法三昧，（三解脱门者，空解脱门、无相解脱门、无作解脱门也。） 〔分别诸法三昧〕，谓菩萨住是三昧，则能分别诸法善、不善，有漏、无漏，有为、无为等相，是名分别诸法三昧，（有漏者，谓因烦恼惑业，漏落三界生死也。有为者，世间法也。无为者，出世间法也。） 〔散疑三昧〕，谓菩萨住是三昧，则能於一切法中，疑网悉断，得一切诸法实相，是名散疑三昧。 〔无住处三昧〕，谓菩萨住是三昧，则不见诸法定有住处，是名无住处三昧。 〔一庄严三昧〕，谓菩萨住是三昧，则能观见诸法皆一，或一切法有相故一，或一切法无相故一，或一切法空故一，皆以一相智慧庄严如是三昧，是名一庄严三昧。 〔生行三昧〕，谓菩萨住是三昧，能观种种行相。入相。住相。出相，如是诸相皆空，亦不可见，是名生行三昧。 〔一行三昧〕，谓菩萨住是三昧，与毕竟空相应，更无余行次第，是名一行三昧。 〔不一行三昧〕，谓菩萨住是三昧，不见诸三昧一相，以此三昧，而能兼行诸余观行，是名不一行三昧。 〔妙行三昧〕，谓菩萨住是三昧，不见诸三昧二相，即是毕竟空相应三昧；一切戏论，皆不能破，是名妙行三昧。 〔达一切有底散三昧〕，谓菩萨住是三昧，能以无漏智慧，通达三有，乃至非有想、非无想之底，一切诸有，皆悉令其散坏，是名达一切有底散三昧，（三有者，欲有、色有、无色有，即三界也。底者，即非有想、非无想天，以其难到，故名底也。） 〔入名语三昧〕，谓菩萨住是三昧，则能识一切众生、一切物、一切法名字，一切语言，无不解了，是名入名语三昧。 〔离音声字语三昧〕，谓菩萨住是三昧，观一切诸法，皆无音声语言，常寂灭相，是名离音声字语三昧。 〔然炬三昧〕，谓菩萨住是三昧，则能以智慧炬，照明一切诸法，无错无著；如然炬夜行，不堕险处，是名然炬三昧。 〔净相三昧〕，谓菩萨住是三昧，则能清净具足庄严三十二相，又能如法观於诸法总、别之相，亦能观诸法无相清净，是名净相三昧，（三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。总相者，诸法和合为一相也。别相者，诸法种种差别也。） 〔破相三昧〕，谓菩萨住是三昧，则不见一切法相，何况於诸三昧之相，是名破相三昧。 〔一切种妙足三昧〕，谓菩萨住是三昧，则能以诸功德，种种庄严禅定智慧，悉皆具足清净，是名一切种妙足三昧。 〔不喜苦乐三昧〕，谓菩萨住是三昧，能观世间之乐，多过多患，虚妄颠倒，非可爱乐；观世间之苦如病，如箭入身，心不喜乐；以一切法虚诳故，乐尚不喜，何况於苦，是名不喜苦乐三昧。 〔无尽相三昧〕，谓菩萨住是三昧，则能观一切法，不断不常，无坏无尽，是名无尽相三昧。 〔陀罗尼三昧〕，谓菩萨住是三昧，则能持诸三昧，而闻持等诸陀罗尼，皆自然而得，是名陀罗尼三昧，（闻持者，陀罗尼名也；谓得此陀罗尼者，一切语言诸法，耳所闻者，皆不忘失也。） 〔摄诸邪正相三昧〕，谓菩萨住是三昧，於正定聚、邪定聚、不定聚，一切众生都无所弃，一心摄取，而不见有邪、正等相，是名摄诸邪正相三昧。 〔灭憎爱三昧〕，谓菩萨住是三昧，则能灭诸憎爱，於可喜法中，而不生爱；可恶法中，而不生□；是名灭憎爱三昧。 〔逆顺三昧〕，谓菩萨住是三昧，则能於诸法中，逆顺自在，能破一切邪逆众生，能顺一切可化众生，而又不著逆顺之相，是名逆顺三昧。 〔净光三昧〕，谓菩萨住是三昧，於诸三昧，光明清净，诸烦恼垢，皆不可得，是名净光三昧。 〔坚固三昧〕，谓菩萨住是三昧，而於诸法实相，智慧相应，皆悉坚固，犹如虚空，不可破坏，是名坚固三昧。 〔满月净光三昧〕，谓菩萨住是三昧，则净智光明具足，灭爱恚等火，清凉功德，利益众生；譬犹秋月圆满，破诸黑暗，清凉可乐，是名满月净光三昧。 〔大庄严三昧〕，谓菩萨住是三昧，则大庄严成就，见十方如恒河沙等世界，以七宝华香，庄严佛处，如是等庄严功德，而心无所著，是名大庄严三昧。 〔能照一切世间三昧〕，谓菩萨住是三昧，则能照众生世间、住处世间、五众世间，一切诸法，是名能照一切世间三昧，（五众者，即色受想行识五阴也。） 〔三昧等三昧〕，谓菩萨住是三昧，则能观诸三昧，不见有深浅之相；观一切有为之法，皆从因缘而生，与三昧相，悉皆平等，无有定乱，是名三昧等三昧。 〔摄一切有诤无诤三昧〕，谓菩萨住是三昧，则能於一切法中，通达无碍，不见是法如是相，不见是法不如是相；於众生中亦无好丑诤论，但随其心行而摄受度脱之，是名摄一切有诤无诤三昧。 〔不乐一切住处三昧〕，谓菩萨住是三昧，则不乐住世间，以世间无常故；不乐住非世间，不著於空故；是名不乐一切住处三昧。（非世间者，出世间之法也。） 〔如住定三昧〕，如即有无不二之义；又即空也。谓菩萨住是三昧，则知一切法如实相，不见有法过此如者，是名如住定三昧。 〔坏身衰三昧〕，身衰者，谓血肉筋骨等和合为身，是身多患，常为饥寒疾病所逼，以致身衰。菩萨住是三昧，故以智慧力，分分破坏身诸衰相，乃至不见不可得相，是名坏身衰三昧。 〔坏语如虚空三昧〕，谓菩萨住是三昧，不见诸三昧语业依声而有，如虚空，如幻化，不生憎爱，是名坏语如虚空三昧。 〔离著虚空不染三昧〕，谓菩萨修行般若波罗蜜，观诸法毕竟空，不生不灭，犹如虚空。虽得是三昧，而於此虚空三昧之相，亦不染著，是名离著虚空不染三昧。［出天台四教仪集注］ 昏烦之法，恼乱心神，故名烦恼。谓眼耳鼻舌身意六根，对色声香味触法六尘，各有好、恶、平三种不同，则成十八烦恼。又六根对六尘，好、恶、平三种，起苦受、乐受、不若不乐受、复成十八烦恼，共成三十六种。更约过去、未来、现在三世，各有三十六种，总成一百八烦恼也。（好、恶、平三种不同者，如色尘有好色，有恶色，其不好不恶之色，名为平也。声香味触法五尘亦然。受即领纳之义，苦受对恶尘而起，乐受对好尘而起，不苦不乐受对平尘而起。）劫，梵语具云劫波，华言分别时节。百劫种相好者，一增一减为一小劫；凡历二十番增减，为一中劫；八十番增减，为一大劫。谓菩萨於百劫中，种诸相好。用百福德成一相好，如是至三十二相具足，而身清净也。（人寿从十岁增至八万四千岁，名增劫。从八万四千岁减至十岁，名减劫。如是一增一减，名一小劫。三十二相者，足下安平相，千辐轮相，手指纤长相，手足柔软相，手足缦网相，足跟满足相，足趺高好相，端如鹿王相，手过膝相，马阴藏相，身纵广相，毛孔生青色相，身毛上靡相，身金色相，身光面各一丈相，皮肤细滑相，七处平满相，两腋满相，身如师子相，身端直相，肩圆满相，四十齿相，齿白齐密相，四牙白净相，颊车如师子相，咽中津液得上味相，广长舌相，梵音深远相，眼色如金精相，眼睫如牛王相，眉间白毫相，顶肉髻成相也。）劫，梵语具云劫波，华言分别时节。梵语三昧，华言正定。顶寂定者，在众定之上，故名顶也。谓等觉菩萨住顶寂定，以大愿力，住寿百劫，修一切三昧已，入金刚三昧，与一切法性相应相冥而得一合相也。（等觉者，去佛之位一等也。金刚三昧者，金刚最坚至利，谓入此三昧，则一切诸惑无不断也。）谓法将灭时，有人持戒满百岁已，一弹指顷，遂为恶知识之所破坏，是为法没时之秽行也。百岁至劫灭名常者，谓诸菩萨，若住百岁、千万亿岁、若一劫，乃至八万劫后，方始入灭，是名为常。此乃久远住世为常，非不迁不变之常也。僧肇法师云：佛入灭后八百余年，外道纷然，异端竞起，邪辩逼真，殆乱正道。有提婆菩萨乃作斯论，所以防正闲邪，大明於宗极者矣。论有百偈，故名百论。（梵语提婆，华言天，龙树弟子也。）菩萨初出世时，令诸有情，悉得远离烦恼，而生喜乐；如月初出，见者皆得清凉，心生悦乐也。即三界中思惑也。谓贪□痴等烦恼，对外六尘而起，如皮在身外，故名皮烦恼障。（三界者，欲界、色界、无色界也。思惑者，於一切法起贪爱心也。六尘者，色尘、声尘、香尘、味尘、触尘、法尘也。）谓皮肤细腻滑泽，不受尘水，不停蚊蚋。谓补养元气，寿□增益，故云益寿。谓醉酒发狠，与人争竞，不惜身命，而斗讼益增也。经云：若王欲食时，索先陀婆，智臣即便奉盐。谓盐味苦，以譬如来或说正法当灭，大乘菩萨即知此是如来为计乐者说於苦相，欲令众生多修苦想也。金刚三昧经云：海有金刚轮随时转故，令大海水同一咸味，故名盐水海。盗即窃取他物也。谓尼於他人所有财物，生贪乐心，不与而取，是故为众所弃也。谓人恃己强盛壮大，凌他劣弱，如鸱鹞之鸟，恃强凌弱，故名盛壮□如鸱。梵语目犍连，华言胡豆。上古仙人好食此物，乃以为姓。目犍连，即姓也，因姓立名，故号目犍连。佛弟子中，得大神通，故称神通第一。谓此等人虽生中国，而业障深重，盲聋□哑，诸根不具，值佛出世而不能见，佛虽说法亦不能闻，故名盲聋□哑难。直心者，谓心常质直，离诸谄曲，能行正法，即是菩提之心也。相即观境也。谓修观之时，於此心观之中，分别了知三昧境界之相，如净明镜，照彻一切影像，了了分明也。
相即色相也。谓三界一切品类，洪纤妍丑，情与无情，及根尘诸法，各有形状，是为相也。（三界者，欲界、色界、无色界也。）谓於观行即中，愈观愈明，愈止愈寂，虽未能真证其理，而於理彷佛有如真证，是为相似即佛，此十信位也。（愈观愈止者，观即观照，以观观昏也。止即止息，以止止散也。十信者，信心、念心、精进心、慧心、定心、不退心、护法心、回向心、戒心、愿心也。）谓礼佛时，身仪虽似端正，而与杂觉相应，是名相似礼。（杂觉者，谓觉知之念纷杂也。）谓圆教十信位中，由始觉之功，见、思□惑既已断竟，尚余无明细惑未破，所觉之理，非真本觉，唯得名为相似，故名相似觉。（十信者，信心、念心、精进心、慧心、定心、不退心、护法心、回向心、戒心、愿心也。）
谓十信位人，以舍□分别执著相故，无明之惑将破，本觉之体将显；虽未真证，而似於真，是名相似觉。（十信者，信心、念心、精进心、慧心、定心、不退心、护法心、回向心、戒心、愿心也。舍□分别执著相者，谓於色声香味触法六尘之境，不分别好恶，不起贪□等执著之相也。）谓於眼等六识，各各变异，成色等种种诸相，是名相分。（六识者，眼识、耳识、鼻识、舌识、身识、意识也。）
相即形相。有三种：一、境相名相，谓此识能与根心而为境界故。二、相状名相，谓世间有为之法，皆有相状，惟是此识之所变现故。三、义相名相，即能诠教下所诠义理之相，亦是此识之所变现。故此之三相，通名相分。（根心者，谓眼识、耳识、鼻识、舌识、身识、意识也。）谓以所作善恶业相为因，由因感果，无有断绝，故名相因。谓随诸众生心量所现，或净或秽，或广或狭。是以菩萨所见，无诸坑坎，众宝庄严；众生所见，荆棘瓦砾，秽恶充满，是名相土。相即德相，谓真如体上，具足无量恒沙胜妙功德，一一功德，称体显露，故名相大。谓如来证得微尘数相好庄严实报之身，是名相好庄严身。谓随事起见，犹如渴鹿奔逐阳焰，作於水想，如於地水火风，执有坚湿暖动之性，然不知性本融通，於一切法相，虚妄计著，是名相妄想。谓此山有八方四级，其相胜妙。以喻菩萨具足四德八圣之妙相也。（八方者，即东西南北四维也。四级，犹四层也。四德，即常乐我净也。八圣即八正道，谓正见、正思惟、正语、正业、正命、正精进、正念、正定也。）应，当也。谓诸佛因中能行种种难行苦行，所生十力、四无所畏等功德，而与法性之理相应，故名相应义。（十力者，知是处非处智力、知过现未来业报智力、知诸禅解脱三昧智力、知诸根胜劣智力、知种种解智力、知种种界智力、知一切至处道智力、知天眼无碍智力、知宿命无漏智力、知永断习气智力也。四无所畏者，一切智无所畏、漏尽无所畏、说障道无所畏、说尽苦道无所畏也。）应，当也。谓心王与心所共相应，故如亲友知识和合成事，故名相应因。（心王，即第八识也。心所，即受想行也。）应即当也，谓一念妄心虚妄分别，而与烦恼诸惑相应，是名相应心。谓意识缘於六尘之境，识与境相应而起无明烦恼，故曰相应无明。（六尘者，色尘、声尘、香尘、味尘、触尘、法尘也。）
谓第七识，恒与贪痴见慢四惑相应而起，是为相应无明。待即对也。谓一切诸法各有待对，如对长说短，对短说长，对无说有，对有说无，是名相待。了此一切对待之法，本无实体，皆是假名，是名为假。又如众生身中，以生对死，以少对老，亦复如是，故名相待假。彼此互形曰相，以彼望此曰待。彼此互形者，形即形比之义，谓以前四时三教所说之法为□形，后法华所说之法为妙。以彼望此，曰待者，待即对待，谓对前之□，显后之妙也。待即对待之义。谓如长短、彼此等，实无长短，亦无彼此；以相待故，乃有长短等名。是则长因短有，短因长有。彼亦因此，此亦因彼。东西南北，皆亦如是，故名相待有。览而可别曰相。谓由前第一义心所集万善之因，各有自相形於外故，是名相性自性。谓欲令他人信己有德，诈见修善之相，由此因缘，所修善法，渐更退失，故名相散乱。谓一切众生，於世间之相，处处计著，执为实有。佛为除此妄执，说一切法皆无自性，故名相无性。谓随其所有相貌相属，或由现在及先所见，推度境界。如以见幢故，比知有车；以见烟故，比知有火。如是以王比国，以夫比妻，以角□（音封，即橐驼也）比牛。以形软发黑，轻举色美，比知是少；以面皱发白等，比知是老。以具如来微妙相好，智慧寂静，胜行辩才，比知如来应正等觉，具一切智。诸如是等，名相比量。谓修学般若菩萨，身心既皆清净，则能具足相好，庄严其身，故名相清净。如来说一切法皆无自性，无生无灭，为破诸外道、凡夫邪执著有之相，是名相秘密。谓一切诸法之性，自他共离之相皆空，是为相空。（一切性者，即自他共离之四性也。谓如计一念心从根生即自性，从尘生即他性，根尘合生即共性，离根尘生即离性，於此四性之相，皆不执著，是名皆空。）相即相状也。谓藏、通二教菩萨，观因缘一切所生诸法，其相本空；但众生情执，妄见种种差别之相。常以此理照察自心，故名相空观。谓众生心识念念相续，前念既灭，后念复生，是名相续。了此相续，本无实体，是名为假；一切诸法相续不断，亦复如是，故名相续假。谓因一念之心，攀缘根尘，以成善恶之业，而招未来之果。於未来果，复起善恶之业，展转无有断绝，故名相续因。谓於一切诸法，执此与彼，递相系属，计著分别，无有断绝，是名相续妄想。相续常者，即应身也，亦名变化身。谓应身於十方世界没已复现，化无穷尽也。谓相续法坏，名为无常。如人欲死，渐渐命尽。如火烧草木，渐渐烧尽，故名相续无常。谓依前智相，分别於爱境，则生乐，於不爱境，则生苦。觉心起念，相应不断，是名相续相。谓依前分别境界起念相续，无有间断，是名相续识。论云：依於智故，生其苦乐，觉心起念，相应不断。是也。谓女人月水生时，喜乐男子，若男子以身触其身分，即生贪著，而便怀胎，是名相触受胎。谓因彼形相状貌而见，如人远见烟起，便言见火，虽不见火，亦非虚妄，是名相貌见。相即诸法生灭之相，外道见念念之间，生住灭相，迁流不停，遂计为转变也。谓三界系缚之法及不系缚法，将得生时，若障碍现前，便不得生，是名相违因。谓如说眼及耳等，体性各别，皆自为主。犹如水火，不相随顺，两别双举，故名相违释。谓佛於十方一切世界，无量佛刹，种种神变，皆有如来示现受生之相。随现一相，众相皆具，万德斯圆。是为相遍无碍。谓两眉之间，有白玉毫，清净柔软，如兜罗绵，右旋宛转，常放光明也。（梵语兜罗绵，华言细香。）谓目视经卷之文，以口习宣演，故名看文为读。谓声闻、辟支二人，於真如随缘不变二分义中，但得随缘，不得不变，故名一分；於随缘分中，唯说生空所显之理，不说法空，故名为半。合而言之，故云真一分半教。（随缘不变者，即真如之理，随染净缘变造诸法，而其本体则不变易也。生空即人空也。）谓初心菩萨，但得不变，不得随缘，故名一分；於不变分中，双辩二空之理，故名为满。合而言之，故云真一分满教。（二空者，人空、法空也。）谓菩萨由具随缘不变二分之义，显真实理，识如来藏，故云真具分满教。真名不伪，如名不异。谓常以妙观观於心性，本具真如之理，速令显发，是名真如。
真如者，乃真实无妄之理，即法性土之体也。此清净法身所依之土，以由法身无相，土亦如是，身土虽分，体原不二，故真如为体也。
离妄曰真，不异曰如。即诸佛所证真实无妄之德，以其无灭无生，不迁不变，是为常住果。离妄曰真，不异曰如。谓一切法，性本真如，不即不离，二俱无著，则真如相现。经云：即一切法，离一切相，惟即与离，二无所著，名真如相回向。谓大乘菩萨，禀受如来大法，生於法身，是名真子。谓依佛所说，能知涅盘、佛性等相而修诸行，是名真实修行。（梵语涅盘，华言灭度。）谓修中道实相之观，摧灭无明烦恼之业，而证一乘佛果，是为真实法轮。谓前圆融德相，一一皆是无为真实之性，然依性起修，则所修之行，无非真实矣。经云：一一皆是清净无漏，一真无为，性本然故，名真实行。真即真实，谓真身也；应即应现，谓应身也。真身是体，应身是用。今观世音中道妙智，契於实相之境，即是真身；普门说法，随所应现，即是应身。若福资於慧，显出真身；慧导於福，显出应用。故真应次福慧而明之也。真即遮那真身也，应即释迦应身也。真身是体，应身是用。全体起用，用即是体。故释迦、遮那，圆融自在，本无二体。经云：如来真身本无二，应物分形满世间，是为真应无碍。（遮那，梵语具云毗卢遮那，华言遍一切处。梵语释迦，华言能仁。）谓自性清净之心，真净明妙，虚彻灵通，离虚妄想，故曰真心。真名不伪，性名不改。不伪不改，名为真性。以此真性为道，故名真性菩提。真智者，乃根本无分别智，即实报土之体也。此是如来圆满报身所依之土，以由实智功圆，万德成就，体无分别，境智一如，故以真智为体也。（根本无分别智者，如来惑业净尽，亲证本有圆明之智，此智照了万法，不待分别也。）真理即事门者，谓真如理性，即是事法。非理之外而别有事。如水即是波，非波之外而别有水。般若心经云：空即是色。是也。真理非事门者，谓事即真理，而非是事。盖理绝诸相，真妄有异，即妄之真异於妄，故如水湿性，则非波之动相也。（即妄之真，犹如即事之理。异於妄故者，谓理异於事也。）一谓真空能灭幻有，若幻有不灭，即非真空。二谓真空能成幻有，幻有若碍，亦非真空，是名真空二义。（幻有者，以迷真空之理，而成幻有之事，虚假不实，故名幻有。）谓此宗说真空实相之中，绝一切虚妄假名之相。故般若心经云：是故空中，无色，无受想行识等，是为真空绝相宗。谓非虚妄念虑曰真，非形碍色相曰空。故简情妄以显真性，使见色非实色，举体全是真空。令见空非断空，举体全是真性。如是则能廓情尘，而空色无碍；泯智解，而心境俱融，故名真空观。谓善性、恶性、无记性为因，所引善、恶、无记同类之果；果与因性真实是同，故名真等流。真识者，谓自性清净心也。盖第八阿赖耶识，通真通妄，妄即是染，真即是净。今言净分，故名真识也。（梵语阿赖耶，华言藏识，谓能含藏一切善恶种子故也。）真谛者，彰一性本实之理也。所谓实际理地，不受一尘，是非双泯，能所俱亡，指万象为真如，会三乘归实际也。（三乘者，声闻乘、缘觉乘、菩萨乘也。）
真即真空，泯一切法之谓也。盖诸法本空，众生不了，执之为实，而生妄见。若以空观荡之，则谓实之情自忘；情忘即能离於诸相，诸相若离，则真空之理自然谛了，故名真谛。真身者，真智与法身合，故名真身。起信论云：自体有大智慧，光明遍照法界。是也。谓如来无畏说法，为令一切众生为无明迷惑之所覆障者，悉皆开晓。犹师子震吼，令群辈睡眠，皆得觉悟也。谓佛出世，十方诸大菩萨，皆来赞辅；或以神通而来生者，或以宿愿而来生者，或以应现而来生者，皆名眷属，俱不可思议。经云：但教化菩萨，无声闻弟子。是也。
谓七金山七重围绕，及七香水海海印旋流，犹如眷属。以喻菩萨七支奉戒，如金山围绕；七识流转，如海印旋流也。（海印者，大集经云：阎浮提一切众生，身及与外色，大海中皆有印像，故名海印。七支戒者，不杀生、不偷盗、不邪淫、不妄语、不绮语、不恶口、不两舌。七识即意识，谓意识流动不息也。）得法之人，称为眷属。谓人听闻佛经，复能依经为人演说。以是功德，生他法身，即成眷属，展转流布，日强日盛也。谓佛随顺机宜之教，是此经之眷属。盖下劣之机，不能闻圆顿一乘大法，故佛随宜说三乘教，作胜方便，引入此门。经云：普眼修多罗，以佛刹微尘数修多罗以为眷属，故名眷属经。（三乘者，声闻乘、缘觉乘、菩萨乘也。梵语修多罗，华言契经。）眷属者，即暖、顶、忍、世第一，及戒、定、慧、解脱、解脱知见也。谓此诸法，皆是观照慧性之属，故名眷属般若。（暖者，如木钻火，未见火出，先得暖相。以喻加行位人，未得智火，烧烦恼薪，已见暖相。顶者，观行转明，如登山顶，皆悉明了。忍者，即忍可之义。於苦集灭道之法，忍可而乐修也。世第一者，於理虽未能证，而於世间最胜也。戒即戒律；定即禅定；慧即智慧；解脱，解缚得脱，自在之谓也；解脱知见者，知谓智也，见谓眼也，智眼照了诸法皆空，无有障碍，得其自在也。）谓眼根，有形质可见，故名色也。谓自眼不见是生物，是人不为我故杀，是名不见杀。谓眼根为识所依，能入於色，故名眼入。
谓眼根对色，即能见色，是名眼入。谓眼能於色境尽见诸色。瑜伽论云：能观众色。是也。谓众生一身方位，具前后左右四方，若以一千二百功德定其数量，则四方各具三百之数，共成一千二百。今眼根惟八百者，以眼但能见前方三百，左右各二百五十，共成八百之数也。所谓三分言功，一分无德，故知眼根惟八百功德。谓能见之根，名为眼界。谓诸天众天眼无碍，普观大千。衰相现时，其目数瞬，是为小衰相也。谓眼根对色时，与识相应，而起想念，是名眼相应想。睫，目旁毛也。谓眼睫殊胜如牛王也。谓眼目清净明莹，如金色精也。谓恣饮狂痴，瞻视昏瞀，而色境莫辨也。（瞀音务，目不明也。）触，即触著，亦对也。受，领纳也。谓眼与好恶之色相触对时，即生苦乐之受，是名眼触受。谓眼能触，对一切世间所有青黄赤白等种种之色，贪爱不舍，是名眼触生爱。谓眼根由对色尘即生其识，此识生时，但能见色，是名眼识。
谓眼根若对色尘，即生眼识。眼识生时，但能见色，而未起分别也。
谓眼以色为缘，而生眼识。眼识依根而生，眼根因识能见，而能见者，是名眼识。
谓眼与色为缘而生眼识，眼识依根而生，眼根因识能见，是能见者，名为眼识。谓识依眼根而能见色，名眼识界。谓眼见色时，即有识生，能缘青黄赤白实有之色，名为性境。此识对境名为现量，以其但能见色，未起分别，是故所缘之境狭也。（性境者，谓现前所有实见之境也。现量者，谓见现前之色，而能量度也。）睡不能隐形者，谓龙睡眠之时，必是本形，不能化为异类之身也。谓众生睡眠之时，六识昏昧，不能见闻觉知，是名睡眠无心。（六识者，眼识、耳识、鼻识、舌识、身识、意识也。）
睡眠者，谓人昏懵不惺，常乐睡眠，无所省察也。谓凡夫之人心多暗塞，不能勤修道业，唯耽睡眠，是名睡眠欲。
睡眠即情识昏昧而睡眠也。谓人之睡眠，亦有时节，若怠惰放纵，乐著无厌，是为睡眠欲。睡眠者，意识□熟曰睡，五情暗冥曰眠。谓诸众生，以此睡眠盖覆心识，禅定、善法不能发生，沉滞三界，无有出期，故名盖也。（五情者，即眼、耳、鼻、舌、身，五根也。）梵语瞿夷，华言明女。其父名水光长者。女生之时，日将没，余光照其室内皆明，因名瞿夷，是太子第一妃也。梵语瞿昙，华言纯淑，又云地最胜。谓於人类中，此族最胜故也。十二游经云：劫初有王，名大茆艹王，禅位於臣，往师瞿昙仙人修道。遂受其姓，名小瞿昙。后裔相承为姓，故云瞿昙也。谓如来知所化一切众生，善恶因缘，皆悉明了，是名知一切众生智。谓菩萨以善巧智明，了达世间一切境界，清净寂灭，无诸杂染，是名知一切境界寂灭智明。谓菩萨以善巧智明，了知一切众生所缘诸法，唯是一实相理，皆如金刚，不可破坏，是名知一切所缘，唯是一相智明。谓菩萨以善巧智明，了知世间一切诸法，皆悉非相非无相，一性无性，离诸分别，是名知一切法无相无性智明。（非相者，谓一切法本空也；非无相者，谓一切法即有也。一性无性者，谓理不决定，虽云一性，而无定一之性也。）谓如来既知所化众生，亦复了知能化诸法，是名知一切法智。谓如来於六道有漏行所至处，涅盘无漏行所至处，如实遍知，故名知一切至处道智力。（六道者，天道、人道、修罗道、饿鬼道、畜生道、地狱道也。有漏行者，谓六道众生，由身口意所作业行，而漏落生死也。梵语涅盘，华言灭度。无漏行者，谓一乘修戒定慧道品之行，而不漏落生死也。）知义者，谓知十二部经中，一切文字语言所诠之义理也。知人尊卑者，人有二种：一者信，二者不信。信者为善人，知其为尊。不信者为恶人，知其为卑。又如二乘之人，但能自度，不能度人，知其为卑。若菩萨之人，不愿自度，但求度他，而能以慈悲之心，利益安乐一切众生，则知其为尊也。（二乘者，声闻乘、缘觉乘也。）谓能知他人之心，行善行恶，生善处恶处，是为知人心命。谓能知六道众生心中所念之事，是名知他心通。知众者，谓知如是等是刹利众、婆罗门众、居士众、沙门众，应知是众，如是行来、如是坐起、如是说法、如是问答，皆悉明了也。（刹利，梵语具云刹帝利，华言田主，王种也。梵语婆罗门，华言净行。梵语沙门，华言勤息。）谓阿难事佛，凡一切众生到於佛所闻说法要，有现在能得圣果者，及有后时得者，有得人身、天身者，随其获益，所证不同之相，悉能知之也。谓菩萨以善巧智明，了达一切众生造诸恶业而受苦报，是名知众生业报智明。（菩萨，梵语具云菩提萨□，华言觉有情。）谓菩萨以善巧智明，了达一切众生受生因缘所起之法，悉皆空寂，本来无生，是名知众生缘起本无有生智明。位即行行所历之地位，次即次第。谓所历之位，高下浅深不相混杂也。若修行者不知位次，下根障重，非惟正助不明，却生上慢。谓已均佛，未得谓得，未证谓证。故小乘经中，四禅比丘，谓得四果。大乘经中，魔为菩萨授记。若知位次，则无如是之失。故须知位次也。（正助者，正即所修止观之行，助即六度等道之行以助，助於正也。四禅者，即色界第四禅也。梵语比丘，华言乞士。四果者，即声闻所证，须陀洹果、斯陀含果、阿那含果、阿罗汉果也。授记者，圣言说与曰授，果与心期曰记也。）谓阿难事佛，虽未获得知他心智，常知如来所入诸定，鉴何等机，而说何等法要也。劫，梵语具云劫波，华言分别时节。谓无量世界，无央数劫，非有际限，若现在因缘，若当来果报，称实皆知，是名知劫通。（央者，尽也。）谓如来证知天眼清净，见诸众生死时生时，端正丑陋，善恶业缘，皆悉无碍，故名知天眼无碍智力。谓如来於种种宿命，一世乃至百千万世，一劫乃至百千万劫，死此生彼，死彼生此，姓名、饮食、苦乐、寿命，如实遍知，故名知宿命无漏智力。（劫，梵语具云劫波，华言分别时节。）谓修行之人，当知天地盖载、国王水土、父母养育、师长训诲，皆有恩德，於一切时念念不忘，以报其恩也。息即鼻中气息，谓数息调心之法。若暗心而数，则观慧不明；今既觉知息入，则照息分明，故解慧易发，是为特胜。谓数息调心之法，若暗心而数，则观慧不明，今既觉知息出，则照息分明，故解慧易发，是为特胜。谓从欲界定证未到地定时，即觉身及定法悉皆虚假，息之入出，遍身微微，如有如无，是为特胜。（未到地定者，谓於欲界修色界定，身虽未到於彼，而心已先证彼定也。）谓调心既静，而照了渐明，即便觉息入出长短之相，是为特胜。谓如来知无边诸佛，出现世间，说法教化一切众生之事，悉能明了，是名知无边诸佛智。知时者，谓善知如是时中，任修寂静。如是时中，任修精进。如是时中，任修舍定。如是时中，任供养佛。如是时中，任供养师。如是时中，任修布施忍辱，乃至般若等也。（任者，堪也，当也。）谓如来於一切因缘果报，审实能知。如作善业，即知定得乐报，名知是处；若作恶业，得受乐报，无有是处，名知非处。如是种种皆悉遍知，故名知是处非处智力。知根者，谓菩萨知一切众生诸根利钝，随其所应而为说法，故於众中说法得无所畏也。谓如来於一切惑余习气分，永断不生，如实遍知，故名知永断习气智力。知法者，谓知十二部经能诠之法也。（十二部经者，一契经、二重颂、三讽颂、四因缘、五本事、六本生、七希有、八譬喻、九论议、十自说、十一方广、十二授记也。）谓修菩萨行者，以多闻故，悉知一切清净梵行，皆能资助菩提之道，是以精勤修习，以证无上佛果也。谓修菩萨行者，以多闻故，则知自身及诸众生所有一切烦恼之惑，皆能资助业因，而受当来果报；故求出离，而不为所惑也。谓供给病人饮食所须，当看其可食者，则与之；不可食者，则不与也。谓菩萨住是三昧，则见一切诸三昧中有实智慧之相，是名知相三昧。谓如来於世间众生，种种界分不同，如实遍知，故名知种种界智力。谓如来於诸众生，种种欲乐，善恶不同，如实遍知，故名知种种解智力。谓於五阴等法中，妄计我有五根，能知五尘，故名知者。（五根者，眼根、耳根、鼻根、舌根、身根也。五尘者，色尘、声尘、香尘、味尘、触尘也。）知自者，谓自知我有如是信、如是戒、如是多闻、如是舍、如是慧、如是正念、如是善行，皆悉明了也。谓由观识阴，了知一切诸法邪正之见，皆从识心而生，即得知见忍，以了别识与此知见相类故也。（了别识即意识，以识有分别之义故也。）在心曰知，在眼曰见。知见性热，则属於人（编者注：「人」疑为「火」字）。谓菩萨能旋转知见，以复真空。能令众生，设入火难，自不能烧，是为无畏。经云：设入大火，火不能烧。是也。谓如来於诸众生，根性胜劣，得果大小，皆实遍知，故名知诸根胜劣智力。梵语三昧，华言正定。谓如来於诸禅定，自在无碍，其浅深次第，如实遍知，故名知诸禅解脱三昧智力。知足者，谓於饮食、衣药、行、住、坐、卧、睡寤、语默之类，常知止足也。谓人虽贫乏，常知止足，是则虽服□弊，而有狐貉之温；虽食藜糗，而有膏梁之美；虽居蓬荜，而有厦屋之安，是名知足觉。谓如来於一切众生，过去未来现在三世业缘、果报、生处，皆悉遍知，故名知过现未来业报智力。短命者，谓因前世伤害物命，令其不得以尽天年，故感今生自身亦短命也。谓於天下周旋往来，山河石壁，无所障碍，是为石壁无碍。谓狱卒捉彼罪人，扑热石上，舒展手足，以大热石，压其身上，回转揩磨，骨肉糜碎，苦毒无量，久受苦已，方出此狱，复到脓血地狱。谓人若言无罪福报，亦无如来等贤圣，因起此邪见，舍善为恶，当堕苦趣，失人天乐，是名破世间乐邪见。谓比丘集众行布萨时，和合作法，若后来者，当随顺寂默，或当出避。若以□恶之心，破其法事，令不和合，是为逆罪。律云：破和合僧者，不许出家受具足戒也。（梵语比丘，华言乞士。梵语布萨，华言净住。）谓月盛满之时，一切山河大地，无不普照，而萤火之光，悉皆不现。犹如来出世，正法昭著，一切外道邪见光明，悉皆破坏也。谓如来无畏宣说正法，则彼邪魔外道之说，自然摧破。犹真师子王震吼，则彼诈作师子者，自失声矣。谓比丘修戒定慧之道，能破见、思之恶，故名破恶。谓众生由贪□痴等烦恼，蔽覆於心，行於恶行，不能坚持禁戒，是名破戒心。菩萨出现於世，以智慧之光，破除一切有情无明黑暗，如日行空，威光□（昌善切）赫，能令世间一切幽暗之处，悉得明朗也。谓人於好色，多起贪欲。若观色是无常、不净等，则不生贪著之心，而得解脱之乐，是名破欲著。破法遍者，谓以三观能破之法，遍破诸惑也。藏通二教但用空观，破见、思惑，不得言遍。别教先以空观破见、思惑，次以假观破尘沙惑，后以中观破无明惑。无明未尽，亦不得言遍。今圆顿教三观，□在一心，心空故一空，一切空即诸法皆空，空则三惑俱破也。心假故一假，一切假即诸法皆假，假则三谛皆立也。心中故一中，一切中即诸法皆中，中则无惑不破，无理不显，故名遍也。若上善巧安心惑破理显，不俟更破。由未安故，故须此破法遍也。（三谛皆立者，谓真谛、俗谛、中谛之法，皆建立也。）梵语涅盘，华言灭度。谓人贪著於我，分别有无，起善灭恶，因起善故，得世间之乐；因分别有无故，不得涅盘道，是名破涅盘道邪见。谓菩萨住是三昧，则不见一切法相，何况於诸三昧之相，是名破相三昧。谓此宗一向说凡圣染净之法，一切皆空，本无所有；设见一法过涅盘者，亦如梦如幻。彼且本不立真，何况於妄？真妄名相，一切俱无，故名破相宗。（梵语涅盘，华言灭度。）梵语羯磨，华言作法办事。谓比丘受具足戒，或行忏悔法时，当依和尚阿□黎行羯磨法，作法成就，方为得戒，若有人见者，当随顺寂默，或当出避。若以恶心，破其作法，令不得戒，是为逆罪。律云：破羯磨者，不许出家受具足戒也。（和尚，梵语邬波遮迦。于阗国翻和尚，华言力生。梵语阿□黎，华言轨范。）
梵语羯磨，华言作法。谓比丘俱集一处和合作法，若以恶心□心破之，令其不和合者，得波罗夷罪。（梵语比丘，华言乞士。）谓人虽观色无常、不净，犹尚著法生见。若能了达色相本空，则不起於分别之见；是名破见著。谓修禅观，了知生死过患，不为根尘所染，故一切烦恼，悉能破灭也。（根者，即眼耳鼻舌身意之六根也。尘者，即色声香味触法之六尘也。）谓外道自以吞饥忍饿为解脱法，即自饥饿，而不知徒受困苦，安能解脱！故修行之人，日中受食，资其进道，兼破外道不应饥饿，故须食也。谓以大千世界，碎为微尘；人间百年，但取一尘；取尽此尘，乃为一劫，是名碎尘喻。一尘身满大千界者，谓如来法身，体无不遍。故一尘之身与法身之量，同一广大，大千世界悉皆充满，自在无碍也。三遍者，即依前二用，一一普周法界也。一者，一尘普周法界遍，谓尘无自性，揽真理而成立，真既无边，尘亦随尔，故一一尘中皆见法界。二者，一尘出生无尽遍，谓尘无自体，起必依真，真如既具恒沙众德，依真起用，万法繁兴，无有穷尽。三者，一尘合容空有遍，谓尘无自性即空也；幻相宛然，即有也。真空不空，妙有不有，事理该罗，容纳无碍也。谓如来若久住於世，薄德之人，不种善根，不生难遭之想，是故示现灭度，令诸众生知佛出世，难可值遇，心怀恋慕，便种善根，是为示灭令慕恩。（灭度者，谓大患永灭，超度三界也。）谓如来随顺众生所宜，而现相好之身，令其咸获利益，是为示现佛身化不失时。谓如来随其众生所宜，示现威神之力，令生信乐，而得开解，是为示现神力化不失时。谓华严经第九会入法界品，初起六十句问，如来自入师子频申三昧，现相而答。盖佛心自在，不待兴言，佛力殊胜，现相能答，是名示相答。（频申，奋迅貌。）谓如来出世，宣示真实大法，令人开解也。盖欲修诸胜行，决须解了法理。不达法理，行亦非真。经云：不了真实法，诸佛故兴世。是也。示即指示，如云此是苦，此是集，此是灭，此是道，是名示转。（苦者，生死逼迫之苦也；集者，积集烦恼惑业也；道者，戒定慧之道也；灭者，涅盘寂灭之乐也。）礼备者，谓威仪庠序，世所式瞻也。谓修净土之人，清净身业，面对阿弥陀如来，一心翘勤恭敬礼拜，愿生彼国，是名礼拜门。（梵语阿弥陀，华言无量寿。）谓一心运想十方诸佛，如对目前，恭敬殷勤，五体投地。故云礼敬诸佛。（五体者，头及两手两足也。）谓行忏悔时，当顶礼大比丘足，以见卑下至敬之礼也。社，大品般若经作□，梵语具云□提□罗，华言生。谓知诸法之生不可得故。经云：唱社字时，入般若波罗蜜门，名入世间海清净。谓入灭尽定者，则息诸想念，断除贪爱之心，唯求出世功德；入无想定者，则妄计心无想虑，以为解脱，唯求世间乐果，故云祈愿异也。谓神不守其道，妄作祸福，以取飨祀，恶业贯盈，使其煎灼此泉，以偿滥祭。谓此山中，多神仙所居；以喻焰慧地菩萨，超出世间，得大自在，如神仙山王也。谓如来神通之力，不可思议，世出世间，所有神力，无有超过其上，是名神力无上也。谓菩萨神通广大，威力难量，於世界中示现变化，无障无碍，是名神力自在。谓菩萨悯彼地狱之苦，故现神通之力，灭除汤火刀剑种种苦具，令诸众生藉此神变，从地狱出，生天人中，受诸快乐，是为神变示导。神我即第八识也。外道执神我能生诸法，常住不坏，计为涅盘。是二十五谛之主也。（第八识，即藏识也。梵语涅盘，华言灭度。）（亦名光藏云），神珠者，谓转轮圣王清旦升殿，有神珠宝忽然出现，其色莹洁无有瑕类，夜悬空中，随国大小，明照内外，如昼无异，是名神珠宝。谓菩萨化导众生，能以神通具足之力，即现神变，而度脱之，是名神足力。（亦名如意通），神足通者，谓随意变现，飞行自在，一切所为，无有障碍也。神即心神，谓静心照物，宿命记持，种种分明，皆随定力，无有障碍，是名神通。谓菩萨由内心证於法界之理，故能以种种神通，应现十方世界，随机化度，皆无障碍，故名神通作用无碍。谓佛世尊妙应群机，现大神变，不可思议，使一切众生及诸邪魔外道咸归正化，是为神通奇特。天心名神，慧性名通。天然慧性，彻照无碍，名为神通。谓如来无谋之应，善权方便，称适机宜，变现自在，不可思议。经云：今佛世尊，入于三昧，是不可思议现希有事。是也。（梵语三昧，华言正定。）神名天心，通名慧性。天然之性，彻照无碍，名为神通。谓罗汉天眼见大千世界，辟支佛见百佛国土，小教菩萨见河沙佛土，皆是限量之神通。圆教菩萨遍见法界，而无限极。所发六通，自在变现，无有限量，故名神通普。（罗汉，梵语具云阿罗汉，华言无学，又云无生。辟支，梵语具云辟支迦罗，华言缘觉。小教菩萨者，即藏、通二教菩萨也。六通者，天眼通、天耳通、他心通、宿命通、身如意通、漏尽通也。）妙用不测谓之神，自在无碍谓之通。若诸众生归依邪师邪行者，菩萨能以神通摄化，令其舍邪归正，则无邪妄归依染也。谓先世值佛，破惑见理，或生他方，因佛出世，以神通力，来生此界，辅佛行化，故名神通眷属。谓如来为调伏□慢众生故，或现一身而作多身，或现多身而作一身，山崖石壁出入无碍，身上出火，身下出水；身下出火，身上出水；入地如水，履水如地等，现诸神变，调伏众生，是名神通神变。解脱，即自在之义。谓佛以神通不思议解脱之力，令一切法，於一法中，建立显现，圆融自在。经云：於一尘中建立三世一切佛法。是也。（三世者，过去、现在、未来也。）谓有神龙护持之处，忌於结界建坛，诵咒作法，恐其侵恼，令所作行法不得成就也。谓佛说经，制诸禁戒。令一切众生，摄持身口意业，清净不犯，即能超脱三恶趣苦，是为禁戒。（三恶趣者，饿鬼趣、畜生趣、地狱趣也。）谓修行之人，入诸禅定，一心清净，万虑俱寂，自然得其禅悦之趣，故名禅乐。禅，梵语具云禅那，华言静虑。谓魔事已过，而且真明未显。以修观故，发过去习，诸禅纷现，当置魔事，用观观之，良以禅乐美妙，喜生耽味，虽免魔害，更为定缚，如避火堕水，无益正行。为是须观禅定境也。（过去习，即宿习也。诸禅者，即色界中，初禅、二禅、三禅、四禅等禅也。）谓修菩萨行者，远离一切五欲及诸烦恼，而於禅定解脱等法，锐意修习，求证佛果，是为禅定方便也。（五欲者，色欲、声欲、香欲、味欲、触欲也。）禅，梵语具云禅那，华言静虑。此禅度有三种：一、安住静虑，谓乱想不起，深入禅定；二、引发静虑，谓智慧现前，生诸功德；三、办事静虑，谓功行圆成，利益众生，是为禅度三行。谓以禅法资其心神，而得禅定之乐，即得增长善根，资益慧命。犹世间之食，能养诸根，支持其命；是名禅悦食。
谓修出世行人，由得定力，自资长养慧命，道品圆明，心常喜乐，是为禅悦食。
谓修行之人，以禅法资其心神，而得禅定之乐，即能增长善根，资益慧命，犹世间之食，能养诸根，支持其命，故名禅悦食。梵语禅那，华言静虑。静即定，虑即慧也。谓欲求圆觉者，以净觉心，不取幻化及诸静相，便能随顺寂灭境界，即是息二边止，义当中观。故经云：自他身心所不能及，众生寿命皆为浮想，此方便者，名为禅那。（息二边止者，谓不分别生死、涅盘、止息、有无等二边之相也。）
梵语禅那，华言静虑。专心□念，守一不散之谓也。禅有二种：一者世间禅，谓色界、无色界、凡夫所修禅也。二者出世间禅，谓声闻、缘觉、菩萨所修禅也。梵语禅那，华言静虑。谓念虑皆忘，安心理境。又名智生，谓依定生智也。经云：菩萨於五欲境，无所贪著，诸次第定，悉能成就，是名禅那波罗蜜。（五欲者，色欲、声欲、香欲、味欲、触欲也。诸次第定者，谓於初禅定、二禅定、三禅定、四禅定等次第而入也。）谓人先世敬重三宝，持戒修善，常行惠施，忠孝君亲；於后世时，生人天中，安乐富贵，随意受用，如此福报，似响应声，毫发无失。故云福不可避。谓布施持戒忍辱为因，即感现在及未来世所作种种事业皆得自在之果，是名福因福果。谓佛说经，为令众生修习布施、持戒、忍辱、精进、禅定、智慧等行，调伏诸根，无所放逸，则得天人果报，长乐无穷，是为福德。谓诸菩萨修行六度，万行具足，所有福德，能显法身，是名福德庄严。（六度者，一布施、二持戒、三忍辱、四精进、五禅定、六智慧也。）谓布施、持戒等所作善因，乃至具足修习一切佛法，是名福德资粮。
谓由宿世修诸福德，而於今生丰饶财宝，遇善知识，离诸障碍，能勤修行，是名福德资粮。谓如来福德具足，犹如大海，无不涵容，是名福德身。福德门者，谓布施、持戒、忍辱等，是为福德门。入福德门，则一切罪业皆除，所愿皆得也。福即福德，谓布施、持戒、精进、忍辱、禅定五度也；慧即智慧，谓般若一度也。五资於慧，慧导於五，犹目与足，不可互阙。今观世音智慧庄严也，普门福德庄严也。以智慧庄严，则大悲誓满，拔苦义成；以福德庄严，则大慈誓满，与乐义成。故以福慧次慈悲而明之也。谓福德庄严於身，有诸相好；庄严於口，凡所演说，众生乐闻；庄严种姓，令生尊贵，故名福摄利益。谓以大千世界七宝布施，不如受持一四句偈，故金刚经云：於此经中受持乃至四句偈等，为人演说，其福胜彼。由此福相，得至法身住处，故名福相法身。（七宝者，金、银、琉璃、玻璃、砗磲、码瑙、赤真珠也。）谓因修十善等福报，生欲界天上人间及阿修罗，享福受乐，故名福行。（十善者，不杀生、不偷盗、不邪淫、不妄语、不两舌、不恶口、不绮语、不贪欲、不□恚、不邪见也。梵语阿修罗，华言无酒。）谓佛於因中，修行布施、持戒、忍辱、精进、禅定五度之福，今於果上，成就应身，相好圆满，万德庄严，是为福足。谓出家之人，当须谦敬卑下，折己慢幢，精进修道，不应自恃有德，□傲侮慢，贡高於人也。（已上离烦恼五事。）谓出家之人，当须柔软和顺，以成清雅之德，不应□暴猛犷，有失和敬之仪也。（和敬者，谓外同他善，内自谦卑也。）谓不分别生死、涅盘、有无等二边之相，是名离二边分别止。（梵语涅盘，华言灭度。）谓出家之人，常以智慧观察己身及以外物，皆悉虚幻，不应妄取执著。遗教经云：持净戒者，不得贩卖贸易，安置田宅，及诸财宝，皆当远离。是也。离喜妙乐地者，即色界三禅天也。谓此天已离二禅天喜之踊动，因摄心谛观，泯然入定，而得胜妙之乐。住於此定，乐法增长，遍满身中也。离喧者，谓因成就禅定，故离喧闹。若在聚落，斗诤杂乱，则禅定不得圆满也。谓如世珍宝，内外莹彻，体无瑕秽。三宝亦尔，诸漏净尽，无有垢染，故名离垢。（诸漏净尽者，谓一切惑业断尽无遗，不漏落生死也。）谓由尽佛境界，明了诸法异性而入於同，若见有同，即非离垢；同性亦灭，斯为离垢。经云：异性入同，同性亦灭，名离垢地。谓二地菩萨，明修十善之行，而复示现生於欲界天上，以作天王。故云离垢地寄欲界天乘。（十善者，不杀、不盗、不邪淫、不妄言、不绮语、不恶口、不两舌、不贪、不□、不邪见也。）谓菩萨见诸众生，造十恶业，心堕邪行，故发慈心，修十善业，远离欲垢，舍念清净，即断邪行之障，证最胜真如，是名离垢地断障证真。（十恶者，一杀生、二偷盗、三邪淫、四妄言、五绮语、六恶口、七两舌、八贪、九□、十邪见也。十善者，不杀、不盗、不邪淫、不妄言、不绮语、不恶口、不两舌、不贪、不□、不邪见也。邪行障者，谓身口意误犯禁戒也。最胜真如者，谓此真如，具无边德，於一切法最为胜也。）谓如来音声，纯妙远离诸垢染也。谓众生自性清净心体，远离一切烦恼垢染，故名离垢清净。谓菩萨住是三昧，不见字在义中，亦不见字在字中，是名离字三昧。此第十八重世界，依众妙华师子座海住，状如珠璎。十八佛刹微尘数世界围绕，佛号无量方便最胜幢。谓菩萨住是三昧，则能见诸三昧，无有穷尽，而於无量阿僧只劫，善本功德果报不失，离於一切断灭之见，是名离尽三昧，（梵语阿僧只劫，华言无数时。）谓观涅盘之相，远离烦恼，离结使缚。作是想者，智慧相应，得离爱欲，是名离想。谓菩萨住是三昧，则能於诸三昧中，微翳无明等，悉皆除尽，是名离朦昧三昧。谓三乘之人，断欲界下三品思惑尽，即离欲界生死，故名离欲地。（下三品者，即九品中后之三品也。）谓不自歌舞，亦不辄往观听歌舞，是名离歌舞等戒。离法爱者，谓於中道之法，远离爱著之心也。盖言修行之人，修前九种观法，已过内外二障，应入初住；而不入者，由住六根清净之位，爱著中道相似之法，所以不能进入也。此相似位，无内外障，唯有法爱。法爱若断，即得发真中道，入於初住，故名离法爱也。第八、第九、第十，三种，皆为下根之人，修前七种观法，不能入理，故须明之。所谓下根，方具十也。（内外障者，内即惑业，外即名利等，皆能障蔽正行故也。六根清净者，谓眼耳鼻舌身意，已离惑业染污之法，而获清净功德也。相似法者，谓於中道之理，未能真证，而发相似之解也。）离润光明大宝者，譬如来有除一切法爱大智慧宝，由此光明，触彼菩萨，令舍离三昧味著，起广大神通也。离生喜乐地者，即色界初禅天也。谓此天已离欲界欲恶之法，得觉观禅定，身心凝静，而生喜乐。住於此定，一切苦恼皆不能逼也。（觉观者，初心在缘曰觉，细心分别禅味曰观。）谓妙智了达一切法门，虽各不同，悉皆归於一理，而无差误。经云：一切合同，种种法门，得无差误，名离痴乱行。离即远离，谓持戒之人，心无所著，则一切戒犹如虚空，了无持犯之相，是名离相戒。离系者，远离系缚也。谓诸众生，因修八正道，而远离烦恼，不受果报，是名离系果。（八正道者，正见、正思惟、正语、正业、正命、正精进、正念、正定也。）谓不著花□璎珞，不用香油涂身，是名离花□等戒。谓真如之体，离名字相，离心缘相，离言说相，故名离言真如。菩萨修行，能以智慧观察诸境，於一切法不生贪爱，虽处五浊生死流中，而不为生死过失所染；譬如莲华，出於水中，而不为淤泥所染也。（五浊者，劫浊、众生浊、烦恼浊、见浊、命浊也。）谓出家之人，已住正戒，当制五根，勿令放逸。五欲之害，甚於毒蛇，不应贪著也。（五根者，眼根、耳根、鼻根、舌根、身根也。五欲者，色欲、声欲、香欲、味欲、触欲也。）谓如来所出音声，契合理趣，从始至终，皆无重复过失也。谓金银钱宝，不当蓄积，亦不许手执，是名离金宝物戒。谓佛制午时为食时，若过午，则不当食，是名离非食时戒。谓菩萨住是三昧，观一切诸法，皆无音声语言，常寂灭相，是名离音声字语三昧。谓所坐之床，高不过尺六，广不过四尺，若过此量者，名高广大床，则不当坐，是名离高广大床戒。秋分，则秋律平分，万物成遂。是日持斋修道，即能致福也。种，即种类。姓，即族姓。谓舍离□慢之心，是名种姓因。由离□慢故，则得生於上族，是名种姓果。种子者，谓第八藏识，含藏一切染净种子也。子时者，子为十二时之首，以喻藏识为诸识之首也。盖染习种子，蕴在藏识之中，未发显时，是为种子、子时无明。种子不净有二：一者内种，谓观此身从昔烦恼业生。二者外种，谓揽父母遗体而成此身。以是观之，此身内外因种实为不净。大智度论云：是身种不净，非余妙宝物，不从白净生，但从秽中出。是也。
种子有二：一内种，谓人之身从昔烦恼业因而生。二外种，谓此身受父母遗体而生，故名种子不净。谓第八识能遍任持世间、出世间诸法种子，故名种子境。种子者，即根本无明也。谓因此无明，则能生一切烦恼，障诸善法，是名种子惑。种子即眼等八种识之种子也。谓眼识依眼根种子而能见色，耳识依耳根种子而能闻声，鼻识依鼻根种子而能闻香，舌识依舌根种子而能尝味，身识依身根种子而能觉触，意识依意根种子而能分别。第七识依染净种子而能相续，第八识依含藏种子而能出生一切诸法，以诸识各依种子而生，故种子为眼根等诸识之缘也。种即能生之义，性即自分不改之义。谓别教菩萨，於十住、十行位中，道种成就，无有退失，数数增进，故名种性住。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。）谓菩萨修行，於诸同类忍辱柔和，心常谦下，以此为因，异生感果，即得生於豪贵之家，为世宗重，令诸众生随顺言教，是名种族圆满。谓比丘当勤修道业，於世间资生之事，不生贪著，若不为众，私自种植田园，内妨行业，是为不净。梵王亦色界初禅天也。谓菩萨修戒定慧，证於种种三昧。以此天主，领大千世界，种类既多，果报不等，故以此三昧，令其舍离种种果报，亦得证此也。此第四重世界，依众色金刚尸罗幢海住，其状犹如摩尼莲华，四佛刹微尘数世界围绕，佛号金刚光明无量精进力善出现。此第二重世界，依宝莲华网而住，其状犹如师子之座，二佛刹微尘数世界围绕，佛号师子光胜照。谓通教第九、第十地菩萨，觉知一切法皆是佛法，得一身，无量身一时普现，如镜中像，随诸种类而得俱生，虽现众像，而无作为，是名种类俱生无行作意生身。微妙深隐曰秘，互不相知曰密。谓诸陀罗尼，是佛秘密之语，经中悉存梵语，是为秘密，故不翻也。（梵语陀罗尼，华言总持，亦云咒也。）谓如来不思议智慧神通之力，能令大众同会听法，所闻各异，彼不知此，此不知彼，隐密赴机，故名秘密教。谓一切诸法，互摄无碍。如一法摄多法，则一法显，而多法隐；如多法摄一法，则多法显，而一法隐。显中有隐，隐中有显，名为俱成。由此隐显，体无前后，不相妨碍，名为秘密。疏云：如初八夜月，半隐半显，隐显同时。不同晦月，唯隐无显；望月，唯显无隐。然其半隐半显之月，非但明与暗俱，而明下有暗，暗下有明也。积聚精要心者，谓诸经中积集一切要义，名为文心。如般若心经，为大品六百卷中之精要是也。（梵语般若，华言智慧。）称即称道，谓因推重其人，凡於众中，必称道其善以美之。要览云：阳为赞美曰称。是也。谓称念阿弥陀佛名号，於昼夜间，一心专注，或一万声，乃至十万声；如是岁月既久，则念念不断，纯一无杂，临命终时，定见彼佛现身迎接，决得往生极乐世界矣。（梵语阿弥陀，华言无量寿。）谓闻说此经称性极谈真实之法，决须解了，依性起修，成称性益。谓性净之理，因之为法。此理众相皆空，无染无著，无此无彼。故经云：法无有我，离我垢故。智者信解此理，应当称法而行。法体无悭，於身命财行檀舍施，心无悭惜，达解三空，自利利他，庄严菩提之道，为除妄想，修行六度而无所行，故名称法行。（三空者，施者、受者及所施之物，三相皆空也。六度者，一布施、二持戒、三忍辱、四精进、五禅定、六智慧也。）谓爱乐佛之功德，以微妙舌根，出无尽音声，称扬赞叹。故云称赞如来。谓有众生，心作是念：独称赞我，勿赞余人；设赞余人，勿令胜我，是名称赞悭。谓其地坑坎堆阜，秽恶充满，即娑婆世界也；以其有四趣五浊等秽恶，是名秽土。（梵语娑婆，华言能忍。谓其土之人，堪能忍受众苦也。）谓三千大千世界，依此风轮而为究竟极际，以譬如来大智风轮，具一切方便，通达无漏究竟之道也。（无漏者，不漏落生死也。）究竟不净者，谓观此身非唯现在不净，审实思惟，至於死后，捐弃冢间，烂坏臭秽，尤极不净。大智度论云：审谛观此身，必归於死处。是也。
谓业尽报终，捐弃冢间，如朽败木；大小不净，流溢於外，胖胀烂坏，骨肉纵横，故名究竟不净。（大小者，如以身为大，四肢为小之类也。）谓妙觉，佛证此果位，最极清净，更无有上，故名究竟位。（妙觉者，自觉觉他，觉行圆满，不可思议也。）谓此非圆教妙觉果佛之究竟，乃是别教第十地菩萨，学行满足，究竟不退，故名究竟住。（第十地者，法云地也。）谓道穷妙觉，种智俱圆，是为究竟即佛，此极果妙觉佛也。（种智者，即一切种智也。妙觉者，觉体圆明，不可思议也。）谓菩萨见无量众生，无眼耳鼻舌身手足，来至我所，告言：我身薄佑，诸根残缺，惟愿仁慈，舍己所有。菩萨闻知，即便施与。假使经阿僧只劫，不生悔惜。但念此身，危脆不坚，应以施彼，愿我成就清净智身，是名究竟施。（梵语阿僧只劫，华言无数时。）谓等觉菩萨，断最后品微细无明之惑，净尽无余，即登妙觉果佛之位，本有性德一时究竟显现，更无所见，故名究竟无见。究竟犹至极之义，即一切众生所得一乘之性也。苟得此一乘之性，则能决定至於至极之地；故疏云：一乘为究竟也。谓如来妙觉圆明，一切烦恼悉已断灭净尽无余，更不复生，是名究竟灭。究竟即决定终穷之义也。谓能觉了染心之源，究竟终穷，同於本觉，故名究竟觉。
谓圆教极果，妙觉位中，无明之惑既尽，本觉之体全彰，得心见性，心即常住，是名究竟觉。
谓妙觉、佛，菩萨地尽，满足方便，觉心初起，心无初相，以远离微细念故，得见心性，心性即常住，是名究竟觉。（觉心初起者，谓觉知第八识心初起无明之妄惑也。心无初相者，至此究竟位中，达法性之底，穷无明之源，离念寂静，则心无初动之相也。得见心性者，妄既穷源，则见本觉真心之性矣。心即常住者，心源既极，了无起灭，湛然常住也。）究竟犹决定也。谓修行之人，信根浅薄，始则勤修，后因他缘障碍，道心即退，终不起菩提之愿，是名究竟退。谓二乘之人，无大乘功德法财之所庄严，犹贫穷之子，缺乏衣食之资，以活身命。故以穷子为喻也。（二乘者，声闻乘、缘觉乘也。大乘功德法财者，即六度万行也。）空劫者，谓世界空虚也。有二十小劫。坏劫之后，自初禅梵世已下，世界空虚，犹如墨穴，无昼夜日月，唯大黑暗，名为空劫。空即虚空也。谓既得四禅天定已，犹厌身色系缚，不得自在，乃转加功力，观察己身，犹如罗□，内外通彻，一心念空，惟见虚空，无诸色相，其心明净，无碍自在，如鸟出笼，飞腾自若，是名空处天定。谓既得三禅天定，犹厌身色系缚，乃转加功力，观察色身，犹如罗□，内外通彻，一心念空，无诸色相，感报而生无色界空处天，此识即依空处而住，是为空处天识住。谓行者厌患色质，有如牢狱，心欲出离，即修观智灭三种色故，不念种种相，入无边虚空处，心与虚空之法相应，是名空处定。（三种色者，可见有对色、不可见有对色、不可见无对色也。）空性无形，因色显发，如人凿井，出土一尺，中间则有一尺虚空。众生昏迷，但见此空，不知性觉真空，遍周法界，随众生心，循业发现，如一井空，空生一井，十方虚空，亦复如是，圆满十方，宁有方所，故名空大。谓此心性，虽随染净之缘，建立生死、涅盘等法，然心体平等，离性离相，非唯所起染净等法皆空，而能起之心，亦不可得；是名空如来藏。
空如来藏者，含摄万法而无所积聚也。即诸佛所证清净法身之体，烦恼荡尽，应用无穷，以其无灭无生，不迁不变，是为常住果。谓由观三界苦果，无有实体，即得空忍也。以生死苦谛，性本空寂故也。空性即空大也。谓虚空藏菩萨，於定光佛所，得无边身。尔时手执四大宝珠，照明十方，微尘佛刹，化成虚空，身同虚空，不相妨碍，能善入微尘国土，广行佛事。由是谛观四大无依，虚空佛国，同一虚妄，於同发明，得入圆通。故云我以观察虚空无边，入三摩地，斯为第一。空无边处地者，即无色界第一天也。谓此天厌色界色质为碍，不得自在，故加功用行，灭一切色相，而入虚空处定。住於此定，其心明净，无碍自在也。谓此宗说空是即有之空，故不碍有；谈有是即空之有，故不碍空。二互交彻，圆融无碍，是为空有无碍宗。空以无碍为性。谓人之身，有内空界，而受於生，即眼空、耳空、鼻空、口空、咽喉动摇，食消下过之类，是名空界聚。谓内身、外身、内外身俱空，而犹执空成病，复以空法而破三空，是名空空。
谓一切法皆空，此空亦空，故名空空。空空者，谓真如性体，本来空寂，於诸空相，亦不可得也。空者，荡然无碍，而能显诸色相也。谓眼以空而能见，耳以空而能闻，无空则不能发眼、耳之识，故空为眼识、耳识之缘也。谓其乘阴阳动静，调气固精，腾身履空，故名空行仙。空者，离性离相之谓也。谓观一念之心，不在内，不在外，不在中间，名之为空。由观一念空故，一空一切空，无假、无中而不空，以三观皆能荡相故也。盖空荡见、思之相，假荡尘沙之相，中荡无明之相，三相皆荡，即毕竟空，是名空观。（见、思、尘沙、无明，即三惑也。）谓观一切法，皆从因缘和合而生，自性本空，无我、我所，若能如是通达，则於诸法而得自在，故名空解脱门。（我者，众生於五阴身中，强立主宰，名之为我。我所者，众生妄执五阴之身及男女、资生等物，皆名我所。五阴者，色阴、受阴、想阴、行阴、识阴也。）空即虚幻之义，谓谛审一切众生及与世界等法，性相本空，虚假不实，是名空谛。风轮之下有空轮。华严经云：空无所依。虽无所依，然由众生业感，世界次第安住。谓於定中，还取八背舍、八胜处中所见空色，使一切处无不周遍，故名空遍一切处定。谓大品般若等经，说真空实相之理，荡除众生情执，是为空门。（梵语般若，华言智慧。）善见律云：梵语名突吉罗，华言恶作。谓身口所作之恶也。四分律本云：梵语名式叉迦罗尼，华言应当学。谓此戒难持易犯，常须念学，故不列罪名，但云应当学。
梵语突吉罗，华言恶作恶说。谓身恶作、口恶说也。四分律本又名式叉迦罗尼，华言应当学。谓此罪微细难持，令其随学随守，是名应当学也。善见律中，梵语突吉罗，华言恶作。四分律本中，梵语式叉迦罗尼，华言应当学。谓余戒罪重易持，此戒难持易犯，常须念学，故不列罪名，但言应当学。此又轻於前，故以笞罪配之。立冬，则天气始肃，万物□藏。是日持斋修道，即能致福也。立喻者，谓以别法喻所立法也。如於现在世施设实有过去相者，此现在相已生未灭，不应於已生未灭法中，施设过去已灭之相。若离现在而於余处施设过去相者，然过去世相既灭坏，不应施设有相，此过去相不可得，以喻诸法皆不可得也。
喻，即譬喻，以别法喻所立之法也。谓如现在相中施设实有过去相者，盖此现在相已生未灭，不应於现在未灭法中施设过去已灭之相，若离现在而於余处施设过去相者，然过去世之相既已灭坏，不应施设有相。此言过去之相不可得，以喻诸法中求我决不可得，是名立喻。立因者，谓破执有我者而立因也。若於五蕴等法施设实有我者，此之五蕴，既从众缘而生，皆是生灭之法，蕴既生灭，我不成就。若离五蕴，而於余处施设有我者，我无所因，我亦无用。是则皆无有我也。
因，即因由，亦所依之义。立因所以破执有我者之论也，谓若於五蕴等法施设实有我者，此之五蕴，既从众缘而生，皆是生灭之法；蕴既生灭，我不成就。若离五蕴而於余处施设有我者，我无所因，我亦无用，是知皆无有我，是名立因。立夏，则草木盛长，百物怀孕。是日持斋修道，即能致福也。宗，犹主也，要也。谓如五蕴等法，皆假因缘而生，实无自性，於中求我，决不可得。故对执我论者，先说诸法无我也。（五蕴者，色蕴、受蕴、想蕴、行蕴、识蕴也。）
宗，犹主也，要也，以所立之法为宗要也。谓如五蕴等法，皆假因缘而生，实无自性，於中求我，决不可得，故说诸法无我，以破执我立论者，是名立宗。（五蕴者，色蕴、受蕴、想蕴、行蕴、识蕴也。因缘者，谓眼等六根为因，色等六尘为缘也。执我立论者，谓执五蕴之身为我，而自立论议也。）立春，则三阳交泰，天气下降，地气上升，万物萌生。是日持斋修道，即能致福也。立秋，则秋令之始，生物将遂。是日持斋修道，即能致福也。立自宗者，立自家之本宗也。谓如善说法者，立善说法宗；恶说法者，立恶说法宗；应理论者，立应理论宗；分别论者，立分别论宗也。要即誓约也。谓若有众生，来从菩萨求索田宅、饮食、钱财，种种资生之具，菩萨即与立要誓之言：汝能供养父母、沙门、婆罗门及受持禁戒，我当施与；如其不能，则不施与。彼诸众生，既闻如是要誓，即能如说修行，满所愿欲，是名立要巧方便。（梵语沙门，华言勤息。梵语婆罗门，华言净行。）谓若有处女，爱乐处身，不求侵暴，菩萨即於彼前，应现童女身而为说法，令其成就也。谓若有众生，不坏男根，菩萨即於彼前，应现童男身而为说法，令其成就也。体微曰童，谓其体虽微，已具佛十身灵妙之真相矣。经云：十身灵相，一时具足，名童真住。（十身者，菩提身、愿身、化身、力持身、相好庄严身、威势身、意生身、福德身、法身、智身也。）谓菩萨得上妙饮食，香华衣服，资生之具。或有人言：汝今所有，悉当与我。菩萨自念，应为饶益诸众生故，随所有物，一切尽施；乃至身命，亦无所吝，是名竭尽施。谓如来三十二相庄严妙好，故曰端严。（三十二相者，足安平相，千辐轮相，手指纤长相，手足柔软相，手足缦网相，足跟满足相，足趺高好相，[月*端]如鹿王相，手过膝相，马阴藏相，身纵广相，毛孔生青色相，身毛上靡相，身金色相，身光面各一丈相，皮肤细滑相，七处平满相，两腋满相，身如师子相，身端直相，肩圆满相，四十齿相，齿白齐密相，四牙白净相，颊车如师子相，咽中津液得上味相，广长舌相，梵音深远相，眼色金精相，眼睫如牛王相，眉间白毫相，顶肉髻成相也。）谓因见佛相好发□喜心，而生渴仰，以此因缘，来世即得相貌端正也。
端正者，谓诸众生，若能孝养敬顺父母，则感颜貌端正，无诸陋劣也。端正好色者，谓人以正信之心，严洁其身，听闻佛经。以是功德，报得色身端正，而无丑恶之相也。谓转轮王端正姝好，颜色无比，天下之人无有能及，是为第二德。谓前世说法时，上中下语随顺正法，令闻法者，和气安心，颜色悦怿，自生光泽，是故今世得端正无比福德。大智度论云：竹林精舍在耆□崛山中，其地平坦，严净胜於余处。佛曾於中说法，故有精舍，或云迦兰陀竹园。是也。（梵语耆□崛，华言灵鹫。迦兰陀，无翻。）谓一切竹，若根力衰败，枝则生米，不久即枯死也。谓见人发心书写经典，当以笔施之，坚固其心，助成善缘也。谓此一百年中，比丘唯务智理，说法利生，悟明大乘，解脱自在，坚固不变也。（智理者，以智慧照了於理也。）谓法华经唯谈一乘实相之理，即是如来法身究竟所住之处，故名第一义住。谓佛自觉圣智，能空一切见过习气，所空既空，能空亦空，是为第一义圣智大空。（自觉圣智者，佛所证第一义心也。见过者，一切见惑之过失也。习气者，即见过余习之气分也。）谓以无所住著清净之心，依真实智慧，通达自性之土，唯心显现。此是正智成就佛土，是名第一义庄严。第一义，即理也。谓佛知众生善根已熟，即为说法，令其得悟圣道，是名第一义悉檀。谓诸法中，最第一法，名为涅盘；涅盘之法，空无有相，是名第一义空。（梵语涅盘，华言灭度。）解脱即自在之义。谓诸比丘，於正法五百年中，不攻异学，唯务大乘，利益众生，解脱自在，坚固不变也。（梵语比丘，华言乞士。）此一种羸无势力，不习浮故，以喻一阐提也。阐提之人，亲近恶友，听受邪法；以恶业重故，又无信力，没生死河，不能得出。故云入水则没。（梵语一阐提，华言信不具。由过去无宿善因，故譬羸劣无力；现在无信心，故譬不习浮。无善无信，则不能出於生死大河矣。）此会菩提场，普贤菩萨说如来依报因果法门，自第一卷至十一卷，共六品经。（依报者，即所依之国土也。六品者，世主妙严品，如来现相品，普贤三昧品，世界成就品，华藏世界品，毗卢遮那品也。）梵语俱胝，华言百亿。记云：若诸国王、大臣、长者、居士、男女一切施主，於今释迦牟尼佛正法中，能作佛事，自种善根，或教他种，以七宝金银[金*俞]石铜铁木石泥土，或以缯缕，或以彩画，作佛形像；及□堵波，若大若小，乃至最小如指节大，或以香花、诸妙供具而为供养，由如是善根力故，至弥勒如来成正觉时，善得人身，於第一会中，剃发出家，乘宿愿力，便得涅盘。（梵语□堵波，华言高显，即塔也。梵语涅盘，华言灭度。）梵语菩提，华言道。谓佛在摩竭提国，阿兰若菩提场中，始成正觉，於此处，说如来依正果报法门，共六品经：一世主妙严品、二如来现相品、三普贤三昧品、四世界成就品、五华藏世界品、六毗卢遮那品也。（梵语摩竭提，华言善胜，又云无恼。梵语阿兰若，华言闲静处。菩提场者，如来成道之场也。）谓菩萨度脱三界四生之类，不欲令证声闻小果，要皆令入无余涅盘，是名第一心。（梵语涅盘，华言灭度。无余涅盘者，惑业与身俱灭，名曰无余。）愿我刹中，无地狱饿鬼禽畜以至□飞□动之类。不得是愿，终不作佛。此田渠流便利，无诸沙卤瓦石棘刺，种一得百，以喻菩萨根性猛利，智慧明了，利益众生，无有穷尽，是为第一田也。（卤音鲁。）此一种以喻佛也。由利根故，坚住信心，无有退转，即便前进；既前进已，得度生死大河，到於彼岸，而登涅盘大山，离诸烦恼冤贼，得大快乐也。此会复於普光明殿，毗卢遮那如来说阿僧只数量法门，普贤菩萨亦说十大三昧等及等觉法门，自第四十卷至五十二卷，共十一品经。（梵语毗卢遮那，华言遍一切处。梵语阿僧只，华言无数。梵语三昧，华言正定。等觉者，去后妙觉佛位，犹有一等，胜前诸位，得称觉也。十大三昧者，普光大三昧、妙光大三昧、次第遍往诸佛国土大三昧、清净深入行大三昧、知过去庄严藏大三昧、智光明藏大三昧、了知一切世界佛庄严大三昧、众生差别身三昧、法界自在大三昧、无碍轮大三昧也。十一品者，十定品，十通品，十忍品，阿僧只品，如来寿量品，诸菩萨住处品，佛不思议法品，如来十身相海品，如来随好光明功德品，普贤行品，如来出现品也。）梵语逝多，华言胜林，即给孤独园。此处说入法界法门，即经中入法界品也。（给孤独园者，即给孤长者，买只陀太子之园以奉佛也。）愿我刹土中人，尽无淫□□怒愚痴之心。不得是愿，终不作佛。谓此识无别体相，但依第八识为因而起，复缘第八识见分而为相分，是名缘境最狭。（见分者，谓能见之识也。相分者，谓分别相状也。）谓此识无别体相，依第八识为因而起，复缘第八见分，而为相分，分别思量；常执第八为我，能缘之心是假，所缘之境是实，以其唯起我执，生诸气习，不能遍缘诸境，是故所缘之境最狭也。（第八识者，即藏识也。见分者，谓能见之识也；相分者，谓所见之境相也。生诸气习者，谓我见等惑气分熏习而生也。）谓此一百年中，比丘少习禅定，惟乐持戒，不犯律仪，无诸放逸，坚固不变也。谓诸比丘於像法五百年中，少持戒律，怠习禅定，唯尚多闻，依语生解，坚固不变也。此一种以喻内凡之人，发意欲度生死大河，由昔断善根，没生死河，故云没。今因亲近善友，能生信心，虽没而出，故云没已即出。复能坚持净戒，读诵书写解说经典，后证道果，故云出更不没。（内凡者，已入佛法名内，未登圣位名凡也。）此会忉利天宫，法慧菩萨说十住等法门，自第十六卷至十八卷，共六品经。（梵语忉利，华言三十三，即帝释等三十三天所居之处也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。六品者，升须弥山顶品，须弥山顶偈赞品，十住品，梵行品，初发心功德品，明法品也。）记云：若诸国王及臣庶等，於今释迦牟尼佛正法中，能为僧事。自种善根，或教他种，於每月初一日，或初八日、十五日，设斋供养比丘、比丘尼，或供养修禅定者，或供养诸说法者，或施坐卧等具供养僧众。由是善根力故，至弥勒如来成正觉时，於第三会中，剃发出家，乘宿愿力，便得涅盘。愿十方无数世界诸天人民，闻我名号，五体投地，稽首作礼，喜悦信乐，修菩萨行，诸天世人，莫不致敬。不得是愿，终不作佛。（五体者，头及两手两足也。）愿我刹土中菩萨，受持经法，讽诵宣说，必得辩才智慧。不得是愿，终不作佛。愿凡生我国者，一生遂补佛处。惟除本愿，欲往他方，设化众生，修菩萨行，供养诸佛者；即自在往生，我以威神之力，令彼教化一切众生，皆发信心，修一切善行。不得是愿，终不作佛。愿我刹土中菩萨，得金刚那罗延力，其身皆紫磨金色，具诸相好，说经行道，无异於佛。不得是愿，终不作佛。（梵语那罗延，华言金刚。）愿十方无数世界，有女人，闻我名号，喜悦信乐，发菩提心；厌恶女身，寿终之后，不复为女。不得是愿，终不作佛。愿我刹土中菩萨，以香华幡盖真珠缨络种种供具，欲往无量世界，供养诸佛者，一食之顷，即可遍至。不得是愿，终不作佛。愿我刹土中菩萨，能演说一切法，其智慧辩才，不可限量。不得是愿，终不作佛。愿我刹土中菩萨，欲以万种之物供养十方无数诸佛，即在其前，供养既遍，是日未午，即还我刹。不得是愿，终不作佛。愿我刹土之人，欲生他方者，如其所愿，不复坠於恶道。不得是愿，终不作佛。愿十方无数世界诸天人民以至□飞□动之类，前世作恶，闻我名号，即忏悔为善，奉持经戒，愿生我国。寿终不经恶道，径遂来生，一切所欲，无不如意。不得是愿，终不作佛。梵语忉利，华言三十三。即须弥山顶，帝释所居之处也。此处说十住等法门，共六品经：一升须弥山品、二山顶偈赞品、三十住品、四梵行品、五发心功德品、六明法品也。（梵语须弥，华言妙高。帝释，梵语释提桓因，华言能天主。今言帝释者，华梵双举也。）愿我刹土中人欲食时，七宝钵中，百味饮食，化现在前。食已，器用自然化去。不得是愿，终不作佛。此田渠流险难，多诸沙卤瓦石棘刺，种一得一，为[廿/高/禾]草故，以喻阐提之人，而於佛法无有信心。今为说法，以种后世善种，是为第三田也。（阐提，梵语一阐提，华言信不具。外道名。）第三禅天四变化者，一者能於三禅天中变化，二者能於二禅天中变化，三者能於初禅天中变化，四者能於欲界变化也。此会逝多林，文殊师利菩萨等说入法界法门，自第六十卷至八十卷，共一品。（梵语逝多，华言胜林，即给孤独园也。法界者，交彻融摄，故曰法界。即诸佛平等法身之理也。一品，即入法界品也。）愿我刹土中人，皆不闻不善之名，况有其实。不得是愿，终不作佛。谓此一百年中，比丘乐修禅定，顿息外缘，悟明自心，得证道果，坚固不变也。谓诸比丘於正法五百年中，厌居生死，求证涅盘，顿息攀缘，深修禅定，坚固不变也。（梵语涅盘，华言灭度。）此一种以喻人天将进而退者也，为断善根没生死河，故云没；复能亲近善友，能生信心，虽没而出，故云还出。既得出已，又遇恶友，听受邪法，仍没生死大河，故云出已还没。此会普光明殿，文殊师利菩萨等说十信等法门，自第十二卷至十五卷，共六品经。（普光明殿者，其殿众宝所成，光明照映。又佛於中说法，普放光明故也。梵语文殊师利，华言妙德。十信者，信心、念心、精进心、慧心、定心、不退心、护法心、回身心、戒心、愿心也。六品者，如来名号品，四圣谛品，光明觉品，菩萨问明品，净行品，贤首品也。）记云：若国王等及以臣庶，於今释迦牟尼佛正法中，能为法事。谓於诸大乘经典，或律、或论，若读若诵，或恭敬供养，或於经卷以诸杂彩而严饰之，由是善根力故，至弥勒如来成正觉时，善得人身，於第二会中，剃发出家，乘宿愿力，便得涅盘。愿我刹土中人，得他心智，知百千亿那由他世界众生心念。不得是愿，终不作佛。愿十方无数世界诸天人民，有发菩提心，奉持斋戒，行六波罗蜜，修诸功德，至心发愿欲生我国。临寿终时，我与大众，现其人前，引至来生，作不退转地菩萨。不得是愿，终不作佛。（梵语波罗蜜，华言到彼岸。六波罗蜜，即布施、持戒、忍辱、精进、禅定、智慧。不退转地者，谓行与位皆不退也。）愿我名号，闻於十方无数世界。诸佛各於大众，称我功德及国土之胜。诸天人民以至□飞□动之类，闻我名号，慈心喜悦者，皆令来生我国。不得是愿，终不作佛。愿十方无数世界诸天人民，至心信乐，欲生我国。十声念我名号，必遂来生，惟除五逆，诽谤正法。不得是愿，终不作佛。（五逆者，杀父、杀母、杀阿罗汉、出佛身血、破和合僧也。）愿我刹土中人，尽得神足，於一念顷，能超过百千亿那由他世界。不得是愿，终不作佛。愿我光明，照诸无数天下幽冥之处，皆当大明。诸天人民以至□飞□动之类，见我光明，莫不慈心作善，皆令来生我国。不得是愿，终不作佛。愿十方无数世界诸天人民，闻我名号，烧香散花，然灯悬缯，饮食沙门，起立塔寺，斋戒清净，益作诸善，一心系念於我，虽止一昼夜，亦必得生我国。不得是愿，终不作佛。愿十方无数世界诸天人民以至□飞□动之类，蒙我光明触其身者，身心慈和，过诸天人。不得是愿，终不作佛。愿我顶中光明妙胜，如日月之明百千亿万倍。不得是愿，终不作佛。愿我刹土中人，尽得天耳，闻百千亿那由他诸佛说法，悉能受持。不得是愿，终不作佛。普光明殿者，谓其殿众宝所成，光明映照也。又佛於中说法，普放光明故也。此处凡三番聚会，共说十八品经。初於此处说十信等法门，共六品经：一如来名号品、二四圣谛品、三光明觉品、四菩萨问明品、五净行品、六贤首品。次於此处说等觉法门，凡十一品经：一十定品、二十通品、三十忍品、四阿僧只品、五寿量品、六菩萨住处品、七佛不思议品、八十身相海品、九如来随好光明品、十普贤行品、十一如来出现品。后於此处说离世间法，即经中离世间品也。愿我刹中，无女人，无数世界诸天人民以至□飞□动之类，来生我国者，皆於七宝水池莲华中化生。不得是愿，终不作佛。（七宝者，金、银、璃璃、玻璃、砗磲、码瑙、赤真珠也。）此田虽无沙卤瓦石棘刺，渠流险难，收实减半。以喻声闻根性稍钝，虽得无漏，但能自利，不能度生，是为第二田也。（无漏者，谓声闻惑业已断，无复漏落三界生死也。）第二禅天三变化者，一者能於二禅天中变化，二者能於初禅天中变化，三者能於欲界变化也。谓此一百年中，比丘不修戒定，虽有修持，少证道果，但习善缘，多行布施，坚固不变也。谓诸比丘於末法五百年中，不修戒律，唯尚斗诤，增长邪见，坚固不变也。此一种以喻缘觉之人，没出住等，义与前第四人同。言即去者，以其根利过於四果，心求前进，得证缘觉，无有退转，但能自度，不能度人，怖畏生死，故云即去也。此会兜率天宫，金刚幢菩萨说十回向等法门，自第二十二卷至三十三卷，共三品经。（梵语兜率，华言知足，以此天於五欲境知止足故也。十回向者，救护众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。三品者，兜率天宫品，兜率天宫偈赞品，十回向品也。）梵语兜率，华言知足。谓於五欲境上知止足故也。此处说十回向等法门，共三品经：一升兜率天品、二兜率偈赞品、三十回向品也。（五欲者，色欲、声欲、香欲、味欲、触欲也。）愿我刹土中，自地以上至於虚空，皆有宅宇宫殿楼阁，池流华树，悉以无量杂宝，百千种香，而共合成，严饰奇妙，殊胜超绝，其香普熏十方世界，众生闻是香者，皆修佛行。不得是愿，终不作佛。此会复於普光明殿，普贤菩萨说离世间法门，自第五十三卷至五十九卷，共一品经。（离世间法者，谓超越世间大乘之法也。一品即离世间品也。）愿我刹土中人，皆同一善心，无惑他念；其所欲言，皆预相知意。不得是愿，终不作佛。谓此根本识，染净同依，能变能现种子、根身及器世间三种境故，是名缘境最广。（种子者，一切善恶种子也。根身者，眼等诸根也。器世间者，谓世界如器也。）根身者，即眼等诸根也。器界者，以世界如器也。谓此根本之识，染净同源，一切根身器界，依之而生。而此根界是八识相分皆为所缘，是实有现前之量，是故所缘之境最广也。（根本识，即第八藏识也。）此一种以喻菩萨，由利根故，坚住信心，而断诸烦恼也。言入已即去者，谓菩萨为度他故，虽入生死而不住於生死；浅处则住者，谓虽入生死，而又不为生死所溺也。此会他化天宫，金刚藏菩萨说十地法门，自第三十四卷至三十九卷，共一品经。（他化者，谓诸欲乐境不劳自化，皆由他化而自在受用，即他化自在天也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。一品即十地品也。）他化者，诸欲乐境不劳自化，皆由余天所化，而自在受用故也。此处说十地法门，即经中十地品也。愿我刹土中人，皆心相爱敬，无相憎嫉。不得是愿，终不作佛。谓此识能缘一切善、不善、无记三性之境，及能分别色心等一切法尘，是名缘境广也。（无记者，谓不善、不恶、无所记录也。）愿我刹土中虽有诸天，与世之人异，而其形容，皆一类金色，面目端正净好，无复丑异。不得是愿，终不作佛。愿我说经行道，十倍诸佛。不得是愿，终不作佛。愿假令十方各千亿世界，有诸天人民以至□飞□动之类，皆得为人，皆作声闻、缘觉，皆坐禅一心，共欲计数我刹土中人，数有几千亿万，无有能知者。不得是愿，终不作佛。愿我刹土中人，尽得天眼，见百千亿那由他世界。不得是愿，终不作佛。愿假令十方无数世界，诸天人民，以至□飞□动之类，皆得为人，皆作缘觉、声闻，皆坐禅一心，共欲计数我年寿，几千亿万劫，无有能知者。不得是愿，终不作佛。（劫，梵语具云劫波，华言分别时节。）愿我刹土中人，所受快乐，一如漏尽比丘。不得是愿，终不作佛。（漏尽，谓生死之漏尽也。）愿我刹土中人，尽通宿命，知百千亿那由他劫事。不得是愿，终不作佛。（梵语那由他，华言万亿。）愿我刹土中人，住正信位，离颠倒想，诸根寂静，尽般泥洹。不得是愿，终不作佛。（梵语般泥洹，即般涅盘，华言灭度。）愿我刹土中人寿命皆无数劫，无有能计知其数者。不得是愿，终不作佛。愿我刹土中人，知身如幻，无贪著心。不得是愿，终不作佛。谓此一百年中，比丘於禅定戒律，不勤修习，唯乐博览群典，多闻解义，坚固不变也。谓诸比丘於像法五百年中，少习禅定，喜种福田，广结善缘，多修塔寺，坚固不变也。此一种以喻四果之人，昔断善根，故云没。亲近善友，而得信心，故云出。由信心故，受持书写解说经典，修习智慧，以利根故，心不退转，故云住。证得四果，故云遍观四方。（四果者，须陀洹、斯陀含、阿那含、阿罗汉也。）此会於夜摩天宫，功德林菩萨说十行等法门，自第十九卷至二十一卷，共四品经。（梵语夜摩，华言善时分。以此天时时唱快乐故也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。四品者，升夜摩天宫品，夜摩宫中偈赞品，十行品，十无尽藏品也。）愿我刹土中菩萨，虽少功德者，亦能见我道场树高四千由旬。不得是愿，终不作佛。（梵语由旬，华言限量，或四十里，或六十里，或八十里。）愿他方世界诸菩萨，闻我名号，皈依精进，即得至不退转地。不得是愿，终不作佛。愿我刹土中人，随其志愿所欲闻法，皆自然得闻。不得是愿，终不作佛。愿我刹土中诸天世人及一切万物，悉皆严净光丽，形色殊特，穷微极妙，无能称量者。众生虽得天眼，不能辩其名数。不得是愿，终不作佛。愿他方世界诸菩萨，闻我名号，皈依精进，皆逮得清净解脱三昧。住是三昧，一发意顷，供养不可思议诸佛，而不失定意。不得是愿，终不作佛。（梵语三昧，华言正定。）愿他方世界诸菩萨，闻我名号，皈依精进，即得至第一忍，第二忍，第三忍。於诸佛法，永不退转。不得是愿，终不作佛。（三忍，即忍位中上忍、中忍、下忍也。）愿他方世界诸菩萨，闻我名号，皈依精进，皆逮得普等三昧，至于成佛，常见无量不可思议一切诸佛。不得是愿，终不作佛。（普等者，谓於一切法皆平等也。）愿我刹土中菩萨、声闻，皆智慧威神；顶中皆有光明，语音鸿畅，说经行道，无异於佛。不得是愿，终不作佛。愿我刹土清净，照见十方无量世界，菩萨欲於宝树中见十方一切严净佛刹，即时应现，犹如明镜，睹其面相。不得是愿，终不作佛。梵语夜摩，华言善时。谓此天时时唱快乐故也。此处说十行等法门，共四品经：一升夜摩天品、二夜摩偈赞品、三十行品、四十无尽藏品也。愿我刹土中人所欲衣服，随念即至，不假裁缝捣染浣濯。不得是愿，终不作佛。第四禅天五变化者，一者能於四禅天中变化，二者能於三禅天中变化，三者能於二禅天中变化，四者能於初禅天中变化，五者能於欲界变化也。谓所向本觉之性，湛然常住，而能觉之智，齐於佛觉。经云：本觉湛然，觉齐佛觉，名等一切佛回向。等谓平等，流即流类。谓人一念之心，於善恶法染净既分，则各随类相续，於善法则继净想；於恶法则继染想。念念相续，前后无异，是名等流心。等即同等，流即流类。谓诸众生，由修不善，故乐住不善，则不善之业转多。若修善法，故乐住善法，则善法增长。果随业转，业与果同，业果相似，是名等流果。谓贪□痴等诸烦恼惑，等分而起，无有轻重，故名等烦恼现行。（等分者，谓贪□痴三心，一齐而起也。）谓此位菩萨，望后妙觉，犹有一等；胜前诸位，得称为觉，是名等觉性。
谓望后妙觉，犹有一等，胜前诸位，得称为觉，是名等觉性。答报者，以言辞应答酬报其所问也。谓凡一切众生听受问难，菩萨悉能随意如法而答，故於众中说法得无所畏也。经云：太子年方十五，与诸释种角艺，太子一箭穿七金鼓，又一箭彻过七铁猪，复入于土，水泉迸出，遂名箭井。时帝释遂取其箭，於忉利天建塔供养。（梵语忉利，华言三十三，乃帝释所居之天也。）谓色界、无色界四谛以欲界四谛比类而观，从是断上二界见惑，发苦类等无漏之智，故名类智。粪秽譬烦恼，真金譬如来藏性。谓法身本净，犹如真金，为烦恼粪秽覆污，而不明洁。盖一切众生，飘流三界，而迷失如来藏性於烦恼之中，亦犹人遗弃真金於粪秽之内也。论云：如人行远路，遗金粪秽中。是也。（三界者，欲界、色界、无色界也。）谓修行之人，当精进勤敏，无有倦怠，使得成就道果也。谓精神变化厌媚於人也。以十二时中子鼠、丑牛等兽为种种相，或作少男少女，老宿之形，及可畏等相，恼乱行人，各当其时而来。善须别识。若多卯时来者，必是狐兔之类，说其名字，精媚即散。余时之来者，类此可知。呼其名字，即皆消灭也。谓其内以坎男离女为匹配，外即采阴助阳，摄卫精气，故名精行仙。谓人直心向道，勤行众善，无有懈怠，是名精进。
精进者，谓修诸善道，精勤无怠，心心相续，不自放逸也。
谓修菩萨行，即当一心勇猛，安住止观，毋令退失。如经所说，系心观於真谛，设使头上火然，终不放舍，是名精进。（止观者，谓止息散乱，观照昏沉也。真谛者，谓谛审诸法皆即真空也。）谓行此正道及助道法时，若精进根增长，则能除身心懈怠，成办出世之法，是为精进力。精进者，无杂曰精，无间曰进。谓惟专观理，使无间杂，故曰精进。凡所修习一切诸法，若无精进，事必不成；若能精进，所愿皆得，是为精进如意足。谓发菩提心，修习善业，昼夜禅诵，不令放舍，远离一切懈怠心也。
不杂曰精，无间名进。谓唯以念心，精明进趣真净之地。经云：唯以精明进趣真净，名精进心。谓修菩萨行者，於诸梵行，即当捍劳忍苦，勇猛无怠；其所得法，念念思惟，不令忘失，是为精进方便也。（梵行，即净行也。）谓佛身心，精进满足，常度一切众生，无有休息，是名精进无减。谓既信四念处正观及诸助道善法，倍策精进，勤求不息，是名精进根。谓人勇猛精勤，修习善法，不令间断，则道业日进，无有退失，是名精进觉。不杂名精，无间名进。谓修诸道法之时，善能觉了不行无益苦行，而於真正法中，常能用心专一，无有间歇，故名精进觉分。糠谷皮，糠之□者，譬烦恼也。粳米，譬如来藏法身之体也。盖如来藏法身之体，隐在众生无明痴惑之中，不得受用。犹粳米在糠之内，而不可充食也。论云：谷实在中，无人能受用。是也。梵语素□缆，即修多罗，华言契经。谓上契诸佛之理，下契众生之机也。经者，法也、常也。十界同遵之谓法，三世不易之谓常。经云：若彼有情，乐处山林，常居闲寂，修静虑者，而为彼说素□缆藏。是也。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。三世者，过去、现在、未来也。）梵语紧那罗，华言疑神。似人而头有角，亦帝释天主乐神也。梵语紧那罗，华言疑神，又云人非人，以头上有角似人而非人也。谓若紧那罗，乐脱其伦，菩萨即於彼前，应现紧那罗身而为说法，令其成就也。谓罗汉圣人，由受想心灭而证灭尽之定；外道凡夫由妄计无想以为至道，而证无想之定。此之二定，有世间、出世间之不同，故云约得人异也。（受想者，受谓领受；想谓想像，即五阴中之二也。）谓菩萨触对诸境，皆能了知。如对色即显质碍、缘生、无常等义；触类成教，故名约显理说。谓依报之土，正报之身，性本融通，身既说法，土亦能说；即一说一切说，故名约融通说。谓专约行门而修观也。故止观义例云：唯於万境观一心，万境虽殊，妙观理一，故名约行观。约，犹依也。谓佛以神通力，令诸世间无情之物，皆能说法，故名约通力说。谓菩萨复以如是六度，所集善根功德，共诸众生回求佛果，心无间杂，是名纯善意乐。谓菩萨音性纯净，离诸妄尘，根境相入，圆融无碍。能令怀忿恨人，□恚不生，是为无畏。经云：能令一切忿恨众生，离诸□恚。是也。（亦名勇疾风），绀马者，青赤色马也。谓转轮圣王清旦升殿，有绀马宝忽然出现，髦鬣贯珠，洗刷之时，珠则堕落，须臾之间，更生如故；其珠鲜洁，色胜於前。鸣声远闻一由旬内，力能飞行。王若乘之，案行天下，朝去暮回，力不疲极。马脚触尘，皆成金沙，是名绀马宝。（梵语由旬，华言限量。有三等不同，上八十里，中六十里，下四十里。）谓如来为诸菩萨演说甚深微妙之法，以依第一义谛而说，故名为细。（第一义谛者，如来所证出世间之妙理也。）方便犹善巧也。谓欲破众生执著色身之相，故佛假喻，微细分析，善巧而说。如金刚经云：三千大千世界所有微尘，宁为多不等。意谓由微尘而成世界，世界本来不实；因四大而成色身，色身本来是假，是名细作方便。（三千大千世界者，一须弥山、一日月、一四天下、一帝释、名为一世界；一千个世界，名小千世界；一千个小千世界，名中千世界；一千个中千世界，名大千世界。三千大千世界，即释迦佛所化之境也。四大者，地大、水大、火大、风大也。）谓男女身分，软细滑泽等，无智愚人，不知其患，耽染没溺，是名细滑欲。（亦名实教），此教言定性声闻，无性阐提，悉当成佛，方尽大乘至极之说，名之为终，以称实理，亦名为实。於中少说法相，多说法性，虽说法相，亦会归性，是大乘之终极，名为终教。谓如来次说大乘终极之理，会一切法咸归实性，二乘、阐提悉得成佛，机缘既熟，所见如来丈六之身，即是真常之体，故名终教丈六即真身也。（阐提，梵语具云一阐提，华言信不具。）经即能诠得名，贯摄为义。谓蕴无穷之性相，注无竭之涌泉，贯玄凝之妙义，摄无边之海会也。经家立者，谓佛入灭后，诸经题目，有阿难等结集之人所立。如妙法莲华等经是也。（梵语阿难，华言庆喜。）谓刊造经板，或印施与人，劝其读诵，令发菩提之心也。（梵语菩提，华言道。）经即能诠之名，教即言量也。谓於一文一句，诸法众理，行布圆融地位法门，皆由此心诠量该通。故云经是心教。谓如来所说经法，随其众生机乐不同，或广或略，虽一音宣演，而十方普被。故云经法不可尽。经藏者，即如来所说一大藏，大小乘诸经也。经，法也、常也，十界同遵，谓之法。三世不易，谓之常。又云契经，谓上契诸佛之理，下契众生之机也。（十界者，佛界、菩萨界、缘觉界、声闻界、天界、人界、修罗界、饿鬼界、畜生界、地狱界也。三世者，过去、现在、未来也。）
经藏者，即四阿含经是也。（梵语阿含，华言无比法，谓世间之法无可比也。四阿含者，增一阿含、长阿含、中阿含、杂阿含也。）
经藏者，即妙法莲华经、大方广佛华严等经。是也。谓阿含等经所明，皆是安心之法，依此摄心即不散乱。又佛凡说经，必先入定，故云经诠定学。（梵语阿含，华言无比法。）谓结前无我究竟之理决定无异，是知五蕴皆是无我，乃至无常，是名结。谓结□因线，线能贯华，结以成□者，取贯摄之义，以喻如来正教，贯穿诸法，摄化众生也。结，即缠缚。使，即驱役也。谓三结、五盖、上五分、下五分等惑，总而言之，不出百八烦恼也。因此烦恼惑业缠缚驱役，行人心神流转三界，故名结使犍度。（三结者，身见结、戒取结、疑结也。五盖者，贪盖、□盖、睡眠盖、掉悔盖、疑盖也。上五分者，色界、无色界之惑也：一色爱、二无色爱、三掉、四慢、五无明也。下五分者，欲界之惑也：一贪、二□、三身见、四戒取、五疑也。百八烦恼者，谓眼等六根对色等六尘，於六尘中，各分好、恶、平三种，则成十八。此好、恶、平三种，於六根中各生三受，复成十八。是则，六根、六尘共成三十六。更约过去、现在、未来三世，各有上之三十六种，总成一百八烦恼也。）结缘众者，谓结闻法因缘之众也。盖由过去根浅，三慧不生，现世虽见佛闻法，而未能获益，但作未来得度因缘也。（三慧者，闻慧、思慧、修慧也。）谓如来契经，摄持众义，冠有情心，令无忘失，犹结华□冠众生首，久无遗散也。谓病患之人，众苦集身，实可悲悯。当给施汤药，及所须之物，使其四大调和，身得安乐，是为福田。（四大者，地大、水大、火大、风大也。）给孤独，长者之名，以其仁而聪敏，积而能散，赈乏济贫，哀孤恤独，时美其德，号给孤独。尝侧金布地，以买只陀太子园，遂名给孤独园。因建精舍奉佛，佛於其中说法也。（梵语只陀，华言战胜。）绝前诸□，无复形待。谓法华开三乘之权，即是佛乘之实。实外无权，权外无实，实即是权，权即是实；故云绝待妙也。谓其存想世间有为功用，运想化理，超绝世间，故名绝行仙。绮即文饰也。谓绮饰言语，取悦於人，故名绮语。
绮语者，谓乖背真实，巧饰言辞，令人好乐也。谓绮语之罪，亦令众生堕三恶道；若生人中，得二种果报：一者言无人信，二者语不明了，是名绮语果报。绳墨义者，谓如来正教，如彼绳墨，楷定正邪，令诸众生，归於正道也。维即四维也。谓学种种咒术，卜算吉凶，以求衣食，而自活命，是名维口食也。缘谓缘助，了谓晓了。即性德本具缘了二因也。前之八双，从人法至真应，是自行次第；药珠至本迹，是化他次第。此乃顺论生起也。今挹流寻源，逆而推之，则真身智慧悲誓，及观音之人，皆是性德了因种子而显发也；应身福德慈誓，及普门之法，皆是性德缘因种子而显发也。自行次第既尔，化他次第亦然。谓本证实智冥益药树属乎了种，迹化权智显益珠王功归缘种。故缘了次八双之后而明之也。（缘助者，以缘资了也。本具缘了二因者，谓缘了二因，一切众生本性元具也。若顺性而修，了因显至果，则成智德；缘因显至果，则成断德。缘、了二因，皆名种子者，种有发生之义，谓果上智、断二德之显，皆从因中缘、了二因而发生也。）谓菩萨为摄化众生，故现种种神通，出没自在，诸缘无碍，是名缘净。缘即一切事缘，分明者，见处明了也。外道见一切因缘之事，分明晓了，皆从变灭，遂计为转变也。缘即缘助，谓一切功德善根，资助了因，开发正因之性，故名缘因。（了因者，了即照了，谓以智慧照了正因也。）缘即缘助，谓一切功德善根资助了因，开发正因之性，故名缘因佛性。谓菩萨修行大乘之法，由无量修多罗，广大法义，而以为缘，故名缘大。（菩萨，梵语具云菩提萨□，华言觉行情。梵语修多罗，华言契经。）缘，即缘助。谓证第一义自性果德，虽由因心，须假众缘助显而成，是名缘性自性。（因心者，即因中智慧之心也。众缘者，即万行也。）缘即所化机缘，谓真如觉体出缠之时，随照物机，与彼众生作外缘熏力，令其修习善根，故名缘熏习镜。（已上二种，明真如出缠，从体而起用也。）谓心、心所法由托缘而生，还是自心之所缘虑，名为缘缘。（托缘者，谓依托色声香味触法之缘也。）谓但断心中之惑，则於外尘境不起贪嗔，於境虽缘，不生染著，故名缘缚断。
谓但断心中之惑，则於外尘境，不起贪□；於境虽缘，不生染著，故名缘缚断。缘虑心者，即缘持思虑之心，此通第八识而言，谓眼缘色乃至第八缘根身种子器世间故也。（通第八识者，此缘虑心以第八藏识为体故也。根身者，根即眼等诸根，身即色身也。种子者，即善恶种子也。器世间者，以世界如器故也。）谓禀佛教法，观十二因缘，觉真谛理，是名缘觉。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）因观十二因缘，觉悟真空之理，名曰缘觉。谓此人以十二因缘为乘，由观因缘生灭，即悟非生非灭，出离生死，至於涅盘，故名缘觉乘。
因观十二因缘觉真谛理，故名缘觉。谓始观无明缘乃至老死，此是观十二因缘生；次观无明灭乃至老死灭，此是观十二因缘灭。观此因缘生灭，即悟非生非灭，故以此十二因缘为乘也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）
谓缘觉之人，因观十二因缘除於我执，而悟真空涅盘之理，以此之法，运出三界，故名缘觉乘。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）
谓缘觉之人，由观十二因缘生灭，除於我执等惑，觉悟真空之理，以此因缘之法，运出三界，是为缘觉乘。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。三界者，欲界、色界、无色界也。）
缘觉者，谓观十二因缘觉悟真空之理也。以十二因缘为乘，运出三界，到於涅盘，故名缘觉乘。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）谓观十二因缘，觉真谛理，故名缘觉。以其三界生死已尽，能为人天而作起福田，应当起塔供养。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也三界者，欲界、色界、无色界也。）因观十二因缘，觉真谛理，故名缘觉。谓若诸有学，断十二因缘，缘断胜性，胜妙现圆，菩萨即於彼前，应现缘觉身而为说法，令其解脱也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。缘断胜性者，谓观因缘得断烦恼，而证胜妙之性也。）缘觉者，由观因缘觉悟真理也。谓缘觉根性，唯观十二因缘之法，而证真空涅盘之果，固执偏空，不求佛道，故名缘觉性不成佛。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）缘觉者，谓禀佛教法，观十二因缘，觉悟真空之理，是名缘觉法界。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）谓缘觉之人发菩提心也。经云：若人在於缘觉行中，虽已自发菩提之心，而不劝化众生发菩提心，亦不习学大乘经义。以是行故，独得解脱，是名缘觉菩提。集即招集之义。谓烦恼之因则能招集生死之苦果也。缘觉之人，於十二因缘中，初从无明观起，无明即属集谛，了知苦果实由集因而生，故观集谛为初门也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）谓缘起之法，递相由藉。然法界缘起，义门无量，略举十义，缘起方成，故云缘起相由也。（十义者，诸缘各异义、互遍相资义、俱存无碍义、异体相入义、异体相即义、体用双融义、同体相入义、同体相即义、俱融无碍义、同异圆满义也。）经云：分别之处则复见缘，而言还者，谓有分别所对之处，则有所缘之相，若无所对五尘之境，则无缘相而可分别。是则缘属分别，故复还於分别也。当知所缘分别之相可还，而能分别之性不可还也。若能分别之性亦可还者，则不缘境时，无复知其无分别矣。故曰缘还分别。（缘者，系也。谓心缘系色、声、香、味、触之五尘也。所对之处，即五尘之境也。）谓於一切法，以情生著，故则成系缚；若离妄想，则无系缚。凡夫不了，於此无缚解中，而生计著，是名缚不缚妄想。梵语缚刍，华言青河。此河从阿耨达池西面琉璃马口流出，绕池一匝，入西北海。（梵语琉璃，华言青色宝。）缠即缠缚，谓由此无明之惑缠缚，不能出离生死，故曰缠无明。梵语罗[目*侯]罗，华言宫生。是佛亲子。佛出家时，以手指其妃腹，因而有娠。佛已出家，在宫而生，因名宫生。佛弟子中能行密行，故称密行第一。（密行者，微密之行，人所不能知者也。）梵语罗刹，华言速疾鬼，又云可畏。以其暴恶可畏故也。梵语罗刹，华言速疾鬼。习气者，先世余习气分也。谓沙门宿世曾作罗刹眷属，今虽出家，在佛法中，由昔余习，见食肉者，欢喜亲近，故云罗刹习气。梵语罗刹，华言暴恶。经云：若有众生，为求金银等宝，入於大海，假使黑风吹其船舫，漂堕罗刹鬼国；其中若有一人，称观世音菩萨名者，是诸人等，皆得解脱罗刹之难。盖罗刹者，食人鬼也。一人称名，悉得解脱者，忧戚休咎，众所共之，口不同称，心亦觅福，故获均济。如应验传云：外国百余人从师子国泛海向扶南，忽遇恶风，漂堕鬼国。其罗刹鬼便欲尽食，一船众人皆称观音。中有一小乘沙门，不信观音，不肯称名。鬼即索此沙门。沙门学称菩萨名号，亦得免脱。（梵语沙门，华言勤息。）梵语罗怙罗，华言执日，此尊者与一千一百阿罗汉，多分住在毕利扬瞿洲。罗汉，梵语具云阿罗汉，华言无学。谓罗汉修行精进勇猛，心不放逸，故名罗汉专精为力。谓人愚痴邪见，不信三宝，不忠不孝，多造恶业，生遭刑法，死堕恶道，如影随形，欲求脱免，了不可得。故云罪不可避。（三宝者，佛宝、法宝、僧宝也。）谓因作五逆、十恶等罪报，生畜生、饿鬼、地狱，责罪受苦，故名罪行。（五逆者，一杀父母、二破和合僧、三出佛身血、四杀阿罗汉、五破羯磨僧也。十恶者，杀生、偷盗、邪淫、妄语、两舌、恶口、绮语、贪欲、□恚、邪见也。）谓比丘当依众居止，勤修出世清净无为之道。若私置田宅，以图自足，是为不净。（梵语比丘，华言乞士。）谓弃置而不答也。如外道或计世间常，世间无常，世间亦常亦无常，世间非常非无常；世间有边，世间无边，世间亦有边亦无边，世间非有边非无边。又计如来灭后有，如来灭后无，如来灭后亦有亦无，如来灭后非有非无。然如来实无此理，凡若此问，佛皆置而不答，是名置答。置，菟网也。罗，鸟网也。机，机弩也。网即网罟也。皆设以掩取禽兽者，心谓是恼害众生之器，故不应施与人也。谓薄拘罗年幼，后母作饼，从而索之，后母憎嫉，掷置鏊上，鏊虽焦热，不能烧害也。羊车者，以羊挽车，故名羊车。喻声闻之人，修四谛行，求出三界，但欲自度，不顾他人。如羊之奔逸，竟不回顾后群，故以羊车喻之。经云：如彼诸子，为求羊车，出於火宅。是也。（四谛者，苦谛、集谛、灭谛、道谛也。）
谓声闻之人，以析空观，观於生灭四谛，破见、思烦恼，证真谛理，得离三界生死；如乘羊车，出於火宅。故法华经云：为求羊车，出於火宅。是也。（析空观者，谓於五阴等法，观察分析，离其著心也。四谛者，苦谛、集谛、灭谛、道谛也。三界者，欲界、色界、无色界也。）谓佛所说法，言辞柔软，嘉美微妙，令人乐闻，故名美妙语。梵语羯罗篮，华言凝滑。谓初受胎七日，父母二气凝聚，状如凝酥，故名羯罗篮。梵语羼提，华言忍辱。忍辱有二种：一者生忍，谓於恭敬供养中，不生□逸，於嗔骂打害中，不生怨恨也。二者法忍，谓於寒热风雨饥渴等法，恼害之时，能安能忍，不生嗔恚忧愁也。梵语羼提，华言忍辱。他人加恼为辱，於辱安受曰忍。谓内心能安忍外所辱也。经云：菩萨悉能忍受一切诸恶，於诸众生其心平等，无有摇动，是名羼提波罗蜜。谓人目有障翳，则见空华等相。以譬众生无明覆障，则见一切有为虚妄之境界也。论云：如目有翳，则见空华，观有为法，亦复如是。翻字不翻音者，谓如诸咒，字是此方之字，音是彼土之音是也。梵语般若，华言智慧。谓於意根所起诸惑，若能观察惑体本空，自性不实，於一切法无不了达，即成智慧，故名翻烦恼成般若德。解脱即自在之义。谓於身口所作诸业，若能观察其性本空，则无系缚之相，於一切法无不自在，即成解脱，故名翻结业成解脱德。谓於生灭无常之身，若能观察五蕴本空，不生不灭，即成法身，故名翻苦身成法身德。（五蕴者，色蕴、受蕴、想蕴、行蕴、识蕴也。）翻译者，谓翻梵语而为华言也。又译之为言，易也。以华夏之言，易彼梵语，俾大法以流通，如摩腾初至於汉，译四十二章经之类是也。翻音不翻字者，谓如□字，以此方万字之音翻之，而□字之体，犹存梵书是也。谓人年幼，颜色鲜泽，发黑齿白，气力坚强。一旦老耄，头白齿落，气短呻吟，形神昏昧，欲使不老，终不可得。故云老不可避。谓年老之人，死日渐近，故所有财物，不应寄附於彼也。谓人老年，发白齿落，目昏耳聩，四大不调，百节疼痛，头低腰屈，起坐呻吟，是为老苦。（四大者，地大、水大、火大、风大也。）谓人之老迈，形色枯悴，精神昏昧，发白面皱，逮将不久。则彼少年端美之相，悉皆变坏。如彼大山来时，摧损於物，不可免者。故经言：老山能坏一切壮年盛色也。谓从来世受生已后，五阴之身，熟已还坏，是名老死。（五阴者，色阴、受阴、想阴、行阴、识阴也。）谓人年老，则筋力衰弱，或起居食息，不能中节，即成一切病也。老苦有二种：一者，增长。谓从少至壮，从壮至衰，气力羸少，动止不宁。二者，灭坏。谓盛去衰来，精神耗减，其命日促，渐至朽坏，是名老苦。者，大品般若经作遮，梵语具云遮黎夜，华言行。谓知一切法皆不可得，亦知一切诸行，皆非行故也。经云：唱者字时，入般若波罗蜜门，名普轮断差别。疏云：诸法无有，诸行既空，遍摧差别。（普轮者，普即普遍之义，轮有摧碾之用。言此字门，能摧碾一切差别之法也。）谓人以怨憎毒害而加於我，即能安心忍耐而无返报之心，是名耐怨害忍。谓耳根，有形质可见，故名色也。谓於可信之人，不闻是生物不为我故杀，是名不闻杀。谓耳根为识所依，能入於声，故名耳入。
谓耳根对声，即能闻声，是名耳入。谓耳能听闻众声。瑜伽论云：数由此故，声至能闻。是也。
耳根者，谓观世音菩萨，往昔劫中，於观世音佛所，发菩提心。彼佛教其从闻思修入三摩提，於是菩萨即於闻中，入流亡所，所入既寂，动静二相，了然不生，一念顿空闻性而入圆通矣。经中所谓，生灭既灭，寂灭现前者，即圆通之体也。上合诸佛妙心，下同众生悲仰，而现乎三十二应，施以十四无畏等者，乃圆通之用也。故云我从耳门，圆照三昧，缘心自在，成就菩提，斯为第一。（闻、思、修，即三慧也。梵语三摩提，即三摩地也。入流亡所者，不随声尘，顿入法流，而亡其所入也。三十二应者，佛应、独学应、缘觉应、声闻应、梵王应、帝释应、自在天应、大自在天应、天大将军应、天王应、四天王太子应、人王应、长者应、居士应、宰官应、婆罗门应、比丘应、比丘尼应、优婆塞应、优婆夷应、女主应、童男应、童女应、诸天应、龙应、药叉应、干闼婆应、阿修罗应、紧那罗应、摩呼罗伽应、人应、非人应也。十四无畏者，一、不自观音以观观者；二、知见旋复；三、观听旋复；四、断灭妄想，心无杀害；五、熏闻成闻，六根消复，同於声听；六、闻熏精明，明遍法界；七、音性圆消，观听返入；八、灭音圆闻，遍生慈力；九、熏闻离尘，色不能劫；十、纯音无尘，根境圆融；十一、消尘旋明；十二、融形复闻；十三、六根圆通，明照无二；十四、我一名与六十二恒河沙名，等无有异也。）谓耳能周听，随彼声之动处，虽则有近有远，耳若静听，则十方无遗，故知耳根圆满一千二百功德。谓能闻之根，名为耳界。谓耳根闻声时，与识相应，而起想念，是名耳相应想。谓耳与好恶之声相触对时，即生苦乐之受，是名耳触受。谓耳能触，对一切世间所有丝竹歌咏等种种之声，贪爱不舍，是名耳触生爱。谓耳根由对声尘即生其识，此识生时，但能闻声，是名耳识。
谓耳根若对声尘，即生耳识。耳识生时，但能闻声，而未起分别也。
谓耳以声为缘，而生耳识。耳识依根而生，耳根因识能听，而能听者，是名耳识。
谓耳与声为缘而生耳识，耳识依根而生，耳根因识能听，是能听者，名为耳识。谓识依耳根能闻诸声，名耳识界。谓耳闻声时，即有识生，能闻言语等实有之声，名为性境。此识对境名为现量，以其但能闻声，未起分别，是故所缘之境狭也。梵语耶输陀罗，华言华色。是太子第二妃，即罗[目*侯]罗之母也。其父名移施长者。谓人恃己聪利明达，凌慢於他，如鹊性至聪，能报人吉凶，故名聪明□如鹊。谓前世说法时，上中下语乐说无吝，令闻法者妙慧开解，是故今世得聪明大智福德。肉团心者，即父母所生血肉之团，状似莲华开合，乃意识所依之处也。即三界中见惑也。谓断常有无等见，皆属内心分别。如肉在皮内，故名肉烦恼障。肉眼者，假父母气血所成也。即人中能见之眼，见近不见远，见前不见后，见内不见外，见昼不见夜，见上不见下，因有色质障碍故也。肤果者，谓梨柰等是也。谓两肩圆满而丰腴也。谓修菩萨行者，其心专为利益一切众生，而无一毫为己之念；非如世人，但求自利，而不能利他，是为背己利世难。（菩萨，梵语具云菩提萨□，华言觉有情。）胎化藏者，谓佛说胎中化现等事，如菩萨处胎等经。是也。胎夭者，胎中夭死也。由其宿世悭吝法故，於现生中，而得此报也。胎生者，谓含藏而生也。谓世间之人，含藏於母胎之中，满足十月而生是也。
胎生金翅鸟王，居树南面，欲取龙时，飞往树上，乃即飞下，令水开四百由旬，取龙食之。此鸟王惟能取卵、胎二生龙，不能取湿、化二生龙也。
胎生龙，居树南面，所居宫殿，皆七宝庄严。
谓若於天中，降德贬坠，生於彼道。其所卜居，邻於日月。此阿修罗从胎而出，人趣所摄。
胎生者，从胞胎而出生也。谓此类有情，因爱欲杂染之惑，起横、竖乱想之业，惑业相滋，故感此生之报，即人畜龙仙之类是也。（横、竖者，人身竖，而畜生横也。因行正道，得为人类，故身竖；因行邪道，感生畜类，故身横也。）（胖，普降切。胀，知亮切），谓修行之人，心想死尸，见其胖胀，如韦囊盛风，异於本相，是为胖胀想。（韦囊者，皮囊也。囊本空虚，盛风则满。以譬死尸胖胀之状也。）谓於世俗假立之法，了达胜妙之义也。谓诸佛世尊及诸菩萨、缘觉、声闻等众，其德尊高，於一切法通达无碍，而得自在，是名胜义僧。
谓解慧有余，辩才无碍，随机演教，接物利生，是名胜义僧。谓前相无性、生无性，因破众生妄执之情，假说无性；非性全无，是故佛说胜义无性者，谓真如胜义之性，远离遍计妄执之性，故名胜义无性。谓虚空无为，非择灭无为，有胜义故，而无所作为，故名胜义无记。（虚空无为者，谓真空之理，不为惑染之所障碍也；非择灭无为者，声闻之人，证果之后，诸惑不复续起，自然契悟真空之理，不假拣择也。）胜义根者，谓眼等六根，有增上胜力，能照境发识，以成根用，故名胜义。如眼能见色，耳能闻声，鼻能嗅香，舌能尝味，身能觉触，意能知法。是也。胜义法即涅盘也。谓涅盘之法，其义最胜，故名胜义法。（梵语涅盘，华言灭度。）谓第一义之理，假立名言，悉同真性，本来空寂，故名胜义空。谓一真法界之理，唯有诸佛尽知尽证，乃胜义中之最胜义也。谓修菩萨行者，能无所求而行布施，则人多称赞，胜妙名闻，流布遐迩也。胜天王问佛云：菩萨摩诃萨云何修学一法，通达一切法？佛即答云：菩萨摩诃萨修学般若波罗蜜经，则能通达檀波罗蜜乃至智波罗蜜等。此经由胜天王发问而说，是名胜天王般若。（菩萨，梵语具云菩提萨□，华言觉有情。梵语摩诃，华言大。梵语檀，华言施。）谓菩萨示现、受生於寿命色力果报，胜过一切天人，是名胜生。谓法师说法，以胜妙辩才，分别一切义理，皆无疑难，故名胜辩才言。谓禀佛出家，能灭贪□痴等烦恼，得证胜道，是名胜道沙门。胡麻粥者，谓取胡麻子，和於米粟，煮为粥也。菩萨能为耽著生死诸有情类，设以方便，令其发起菩提之心，续延智慧之命；如海导师，能为世间人众，凡有所须，皆悉供给，以济其命也。（梵语菩提，华言道。）谓看病之人，当为说法，能令病者□喜，亦令自己善法有所增益也。谓菩萨以善巧智明，了知众生虽空，而能以无量妙音，演一切法，遍十方界，无不闻知，是名能以妙音普闻十方智明。谓菩萨以善巧智明，能於十方世界，种种方便，示现受生，化导有情，是名能以方便受生智明。谓此珠於夜暗中能作光明，遍照百由旬，如秋月行空，远离云翳；又能昼日热时，放冷光明，除诸热恼，而得清凉也。
菩萨出现於世，放智慧光明，说种种法，破除一切有情愚痴暗障；如日行空，放大光明，破除幽暗，照临万象也。谓眼与色为缘，能生眼识；乃至意与法为缘，能生意识等，皆名能作因。谓菩萨以变化力，能化自他之身，而作大身；或化世界内所有大物，乃至满虚空中，是名能作大。谓诸有情，昏迷不觉，沉沦诸趣，受苦无穷。菩萨乃能说法，种种安慰，令离烦恼之稠林，趣菩提之正路；譬犹远道之人，夜行旷野，迷失方所，心生恐怖；若见火聚，即诣其所，心得安慰也。（梵语菩提，华言道。）谓菩萨以变化力，能化自他之身，而作小身；或化世界内所有小物，皆如微尘，是名能作小。（菩萨，梵语具云菩提萨□，华言觉有情。）谓菩萨住是三昧，则能照明诸法；譬犹暗中然炬，无不明了，是名能作明三昧。
谓菩萨住是三昧，则与般若之智相应，能於诸三昧门而作光明，是名能作明三昧，（梵语般若，华言智慧。）谓诸如来成就无上功德，方便示现利他之行，度脱有情，令成圣道，故曰能作有情利益。谓菩萨以变化力，能以大为小，以小为大。以长为短，以短为长。如是等相，种种自在无碍，是名能作自在。谓菩萨以变化力，能令自己身轻，亦能令人身轻；或使世界及所有物，悉令轻如鸿毛，是名能作轻。菩萨有大智威德，光明□赫，能令天魔外道，悉生惊怖，离彼地方，退伏远去；譬如大火，所有一切恶兽，皆生惊怖，离己窟穴，四散驰去也。谓菩萨善巧说法，能除一切有情烦恼等病。譬如大地，出生一切众妙之药，可以疗治一切病也。谓具此通者，虽长江大海，重关复岭，千万里之远，俱无间隔，意欲到处，身即随到，故名能到如意。谓菩萨以变化力，能令大地六种震动，是名能动地。（六种震动者，一动、二起、三漏、四震、五吼、六击也。）诸天耽嗜欲乐，不复进修；是人虽不见当来之果，而能修诸苦行，精进不怠，是能勇猛胜诸天也。谓第八识心王，是无记性，与心所五法相俱，则能变现色等一切境界，而无所分别，故名能变无记。（五法者，一作意、二触、三受、四想、五思，是名遍行五法，即第八识心所法也。）谓既亲近善知识，又能听受正法，生长善根也。能广宣说者，谓菩萨能以智慧，广为众生，宣扬如来微妙之法也。谓众生一念之心，既有境对，遂於此境，能引发分别也。诸天耽嗜欲乐，慧性常□，是人能忆记曩久所作所说之事，了了分明，悉无忘失，是能忆念胜诸天也。谓菩萨以得如幻平等智力，虽被人□呵，而能忍受不加报也。（如幻者，谓如变幻而不实也。）谓菩萨以得镜像平等智力，虽被人恼害，而能忍受不加报也。（镜像者，谓如明镜之现众像也。）谓菩萨以得如响平等智力，虽被人捶打，而能忍受不加报也。（如响者，谓如空谷之答众响也。）谓既闻正法，即当思惟微妙之义，而契会於心也。谓如来於往昔无量劫中，恭敬父母和尚诸师上座，乃至修行六度，四无量等一切善法。故云能成就诸善法。（劫，梵语具云劫波，华言分别时节。六度者，一布施、二持戒、三忍辱、四精进、五禅定、六智慧也。四无量者，慈无量、悲无量、喜无量、舍无量之四心也。）能持者，谓菩萨闻一切法，常能受持，忆念不忘，故於众中说法得无所畏也。谓此风轮，能持香水海，而使安住，故曰能持风轮。摄谓摄持，即含藏之义。盖此识摄持一切善恶之法，犹如库藏，含藏宝贝而不遗失也。谓菩萨住是三昧，即与空慧相应，而能破散诸法，是名能散三昧。谓闻是大涅盘甚深之法，悉能断除疑惑之心。疑有二种：一疑名，二疑义。言听是经者，疑名之心即断；能思惟者，疑义之心即断，是名能断疑惑也。主，即主宰也。谓菩萨以变化力，能化为大人，而作主宰，降伏摄受一切众生，而得自在，是名能有主。梵者，净也。诸天耽嗜欲乐，不复增修善业；是人初发心时，能种殊胜善根，爱持戒律，行业清净，是能梵行胜诸天也。止即遮止。谓惭愧悔过，能止一切恶法，不令增长，故名能止方便。谓此珠於旷野无水之处，人众渴乏，能令发清净水，解一切渴也。菩提场庄严陀罗尼等经云：若书写陀罗尼，置佛像中、塔中、杵中，或书在幢上、纸素竹帛等上，有众生得睹视者，或身手触者，或顶戴之者；乃至书于钟鼓铃铎之上，有闻声者，纵有五无间罪，悉皆灭尽；鬼神天魔悉皆驰散，无能侵害也。（五无间者，一趣果无间、二受苦无间、三时无间、四命无间、五形无间也。）谓菩萨住是三昧，则能照众生世间、住处世间、五众世间，一切诸法，是名能照一切世间三昧，（五众者，即色受想行识五阴也。）谓菩萨住是三昧，则能以智慧照了诸法；譬犹日出，普照世间，事皆显了，是名能照三昧。谓如来三昧能现之智，与所现之境，一念圆融，十方普应，是名能现所现非一。谓如来三昧能现之智，所现之境，虽十方普应不同，莫不本乎一念，是名能现所现非异。生即发生也。谓此识既含藏善恶种子，则一切善恶诸法，从此出生，犹如大地，能发生草木万物也。谓法华经唯谈一乘实相之理，三世诸佛，莫不由此而得成就大菩提果，故名能生一切诸佛经。（三世者，过去、现在、未来也。梵语菩提，华言道。）谓菩萨以方便力，能令一切有情所有善根种子，皆因法雨而生。譬如大地，世间所有一切种子，皆依於地而得生也。谓第八识能生起眼等诸识，又为一切善恶种子之因，譬如谷麦等种，为发生芽孽之因，是名能生因。（第八识者，即藏识也。）谓欲界贪□等烦恼，能生种种诸苦，故名能生多苦随眠。谓色界、无色界禅定之中，虽无欲界众苦，而有欣上厌下之心，亦名烦恼，故名能生少苦随眠。（欣上厌下者，谓欣喜上二界禅定之乐，厌恶欲界生死之苦也。）谓於一切道法，发起正见，无有疑惑，而与同修梵行之人，共同此见，令他欢喜，是名能生正见。谓此珠於无水处及无草木处，能令花木繁茂，池水流涌，无不随愿也。能疗疼痛者，以喻比丘能断烦恼毒害之痛苦也。谓闻是大涅盘微妙之法，则知一切众生皆有佛性，乃至造极恶业、谤法、阐提，悉得成於佛道，如是等义，秘密甚深，今悉能了，是为能知如来密藏也。（阐提，梵语具云一阐提，华言信不具。）谓月盛满之时，清光普照，能使一切大地，悉皆明朗。犹如来种种说法，能破一切众生无明大暗也。破者，裂断也。烦恼者，昏烦之法恼乱心神也。谓如来断诸烦恼，乃至无明之惑，净尽无余。故云能破烦恼。谓菩萨成等正觉，坐於菩提道场，独一无二，而能摧破诸魔军众。如师子王勇猛势力，而能慑伏诸恶兽也。一身多身者，於一身中现无量身也。经云：如来身数，犹如微尘，充满十方无量世界。盖如来所证法身之体，遍一切处。全此之体，起於应用。故能一多自在也。菩萨出现於世，於诸有情，若善若恶，无不摄受，令其瞻觐，示以正法；如日行空，照临万物，若高若下，悉能显示也。谓此珠能令百由旬内，人皆离病，心行正直，一切所欲，无不随愿也。谓如来於无量劫中，常为众生而行布施，乃至衣服珍宝，头目髓脑，无所吝惜，故云能种种大惠施。谓病人若喜服药及别所须，当如实语之，应服与服，不应服则不与也。谓眼识乃至意识，能缘六尘之境，其相显现于内，是名能缘识相。（眼识乃至意识者，谓眼识、耳识、鼻识、舌识、身识、意识也。六尘者，色尘、声尘、香尘、味尘、触尘、法尘也。）能见心者，谓根本无明动，故能令心有所见，虽令心有所见，而不与心王心所相应，故名不相应染，即是三细中第二转相也。菩萨出现於世，以智慧方便，开导有情，咸使觉悟；如日行空，融和明丽，能令一切池沼莲华，悉得开敷也。谓菩萨以变化力，而能远到。凡有四种：一、飞行远到。二、此没彼出。三、移远令近不往而到。四、一念遍到十方，是名能远到。谓此珠势力，能令恶龙不降恶雨，若其降者，必清净甘雨也。谓修行之人，观涂漫已，复观死尸，身上九孔，虫脓流出，皮肉坏烂，狼藉在地；臭气转增，是为脓烂想。（九孔者，两眼、两耳、两鼻孔、口、大便、小便也。）谓脓血沸涌，罪人於中，东西驰走，汤其身体，头面烂坏；又取脓血食之，通彻下过，苦毒难忍，久受苦已，方出此狱，复到量火地狱。谓诸天众胜体微妙，轻清洁净。福尽寿终之时，两腋自然流汗，是为大衰相也。谓此健儿，身口意业，常自清净，永无过恶，故名自不作罪。自即自己，他谓他机，此就三法论也。佛法、众生法，皆名为他；唯己心法，名之为自。以由十界互具，则心、佛、众生各有生佛。若己生佛显，则与他佛、生佛同，俱为能化；唯他众生生佛，而为所化。故云他生他佛尚与心同，况己心生佛，宁乖一念？既同一念，自他岂殊，故名不二。此之不二，不出一念。故心法妙所以为门也。谓前自行、化他二种方便相对合论，是名自他方便。自体不净者，谓观此身以四大不净所成，犹如世间饮食，不可久停，终成不净。设以四大海水，倾洗此身，终无香洁。大智度论云：地、水、火、风质，能变成不净，倾海洗此身，不能令香洁。是也。（四大者，地大、水大、火大、风大也。）谓於诸法，能诠名字，及所诠义理中，推求自体，惟是假立名言，皆悉不实，是为自体假立寻思。菩萨为离贪□痴等杂染之法，守护诸根，悉令清净；譬如大水，其源不杂，而本清净也。谓於如来所说经典，自能受持读诵，听闻思惟，如理修习，成就胜果，是名自利。谓世间之人，宿有善种，不假他人教诫，而自能以精进勇猛之力，发菩提心，是名自力。（梵语菩提，华言道。）自受用身者，即自报身也。谓诸如来，内智湛然，照真法界，尽未来际，常自受用广大法乐也。自受用身者，谓自受用法喜之乐，名自受用身，即自报身也。自受用土者，即实报土也。谓佛以相应净识，所修成就，从初成佛，尽未来际，相续变为纯净佛土，周圆无际，众宝庄严，自受用身，常依而住，是名自受用身依自受用土。（法喜之乐者，闻法欢喜而快乐也。）自受用身土者，谓自己修因之所感，称性受用种种法乐，自在无碍，故身名自受用身，亦名圆满报身。土名自受用土，亦名实报庄严土。盖诸佛如来，历无数劫修习无量善根所感，周遍法界，身土为自受用，诸大菩萨但可得闻，而不能见也。谓人恃己长大，称意所作，而得自在，凌慢於他，如鹫食宿山林，去住自由，故名自在□如鹫。（鹫，鸟名。其鸟黑色，多子。西域多有此鸟。）谓如来永不属诸烦恼之所系缚，故曰自在。谓能以床敷卧具，饮食汤药，及种种所须之物惠施於人，令他自在，是名自在因。由惠施故，即得大富大财，大众大眷属，凡所作为，无不遂意，得大自在，是名自在果。谓菩萨修行，於贫乏之人，随其所欲而行给施，以此为因，异生感果，得大财位及大眷属，所作随心，无不自在，是名自在圆满。自在天者，即欲界第五天也。谓若诸众生，欲身自在，游行十方，菩萨即於彼前，应现自在天身而为说法，令其成就也。谓远行地菩萨，修行七地法门，具足菩提功德大愿，多作自在天王。善为众生说所证法，令其得入，无有退转；统领天众，善行教化，皆得自在，故云自在天王。谓菩萨化他妙用，於诸世间，而得自在无碍，是名自在戒。谓人醒寤，所起恶慧之觉，遍缘诸境，相续不舍，故名自在烦恼现行。谓外道修行，常自裸形，不拘寒暑，露地而坐，执此苦行，以为得果之因，是名自坐外道。谓毁戒之人，身口意业悉皆不净，常受贪穷，福不归身，善神远离，是名自害。谓佛自行证得之法，与十方佛无增无减，是名自得法。（亦名自除心垢），谓若人扫於寺地，因地净故，心得清净，是名自心清净。谓诸佛法身，皆依真如理体而为自性，是名自性义。自性散乱者，谓五识不守自性，随逐外境，念念变易也。（五识者，眼识、耳识、鼻识、舌识、身识也。）谓真如之理，自性常住，无有变改，即是一切众生本有佛性，是名自性住佛性。谓意识对於现在六尘之境，自性而起分别，故名自性分别。（六尘者，色尘、声尘、香尘、味尘、触尘、法尘也。）谓妄执根尘等法，各有体性，不相混滥，是名自性妄想。
谓执持诸法，起自性见，以自为是，余皆为非，是名自性妄想。谓五识自性，驰逐外缘，乖於静定，故名自性散乱。（五识者，眼识、耳识、鼻识、舌识、身识也。）谓智慧起时，烦恼暗障自性应断，故名自性断。自性无记者，谓无记性所作，非善因缘，亦非不善因缘，是为不增长业也。（无记性者，谓不善不恶之性也。）谓名之与物，各有自体之性，若推名之自性，及物之自性，但有虚假之名，皆无真实之义。故论云：推名自性及物自性，知俱是假，故云自性求不得。谓众生真如心体，性本清净，无所染碍，故名自性清净。谓一切众生，自性清净心，从无始已来，三智四德，具足无缺，烦恼垢缠，不能染污，是名自性清净藏。（三智者，一切智、道种智、一切种智也。四德者，常德、乐德、我德、净德也。）谓於菩萨藏，闻思从前所行世间、出世间善，一心安住，或止分，或观分，或俱分，无不摄也。（菩萨藏者，菩萨所修之法藏也。闻思从前所行世间、出世间善者，闻持思念已往所行世间、出世间一切善法也。止分者，谓摄心不散，即定也。观分者，谓分别照了，即慧也。俱分者，谓止观双修，定慧平等也。分者，位也。谓安於止观相应位分也。菩萨於所修法藏，闻持思念过去所行一切善法，一心安住，止观平等大慧利益众生也。而言自性者，谓菩萨所修之禅，观心实相，不从外得，即本有之定也。）谓一切诸法，非常非灭，性本自空，故名自性空。经云：若诸菩萨本性已来，贤良质直，顺父母教，信敬沙门，及婆罗门；善知家内尊卑亲[路-各+束]，恭敬承事无失，具足十善，复更广行其余善业，是名菩萨自性行。（梵语沙门，华言勤息。梵语婆罗门，华言净行。十善者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。）谓诸如来具无边际真常功德，是一切法平等实性，即此自性，亦名法身，是名自性身。
自性身者，即法身也。谓诸如来真净法界，湛然常寂，具足无边真实功德，是一切法平等实性也。自性身者，以真如自性为身，即法身也。法性土者，即理土也。谓此身土体无差别，俱非色相所摄，譬如虚空，遍一切处，是名自性身依法性土。谓无慈悲之心，於诸物命，辄自杀害，是名自杀。谓诸鸟兽命尽自死者，是为净肉。
谓非因人故杀，亦非为他物之所伤害，乃其命尽报终而死也。自相者，即色身诸法自相，谓坚是地相，湿是水相，暖是火相，动是风相，各别不同故也。相即相状。谓如身是身自相，於此身中，有能造所造，根尘各别故。如受是受自相，於此受中，有苦受、乐受、不苦不乐受等各别故。如心是心自相，於此心中，有眼等六识各别故。如法是法自相，於此法中，有五阴、十二入、十八界不同故。又如观身以不净为自相，观受以苦为自相，观心以无常为自相，观法以无我为自相，故名自相别。（身受心法即四念处。身谓己身，受谓领纳诸事，心谓第六识，法谓善恶等法。六识者，眼识、耳识、鼻识、舌识、身识、意识也。五阴者，色阴、受阴、想阴、行阴、识阴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）谓一切法有二种相：一者总相，生灭不住，本无今有，已有还无，皆是无常；二者别相，如地有坚相，水有湿相，火有热相，风有动相。如是二相皆空，是名自相空。
谓五蕴之法，虚幻不实，了无自相，故名自相空。（五蕴者，色蕴、受蕴、想蕴、行蕴、识蕴也。）谓心欲作善作恶，人虽未知，自意已先知之矣。谓佛及四十一位，心内所证不思议二谛之理，是名自行方便。（四十一位者，十住、十行、十回向、十地菩萨及等觉菩萨也。等觉者，望后妙觉犹有一等故也。二谛者，一真谛，泯一切法也；二俗谛，立一切法也。）谓菩萨建立妙行，以心为本，心体清净，则能圆满一切功德善根，具足无上大菩提道，故云自行满足。谓觉知过去、未来、现在三世一切诸法常无常等，悟性真空，了惑虚妄，功成妙智，能自开觉，故名自觉。
谓觉知过去未来现在三世一切诸法常无常等，悟性真空，了惑虚妄，功成妙智，道证圆觉，故名自觉。自证者，自证所具之法也。谓此识能持见分相分。以能亲证自见分，故缘於相分不谬，是名自证分。谓诸比丘，以辩口利词，抑人扬己，自逞功能，令所见者，心生信敬，而求利养，是为邪命。谓外道修行，不羡饮食，长忍饥虚，执此苦行，以为得果之因，是名自饿外道。谓此鬼口中恒出极恶腐烂臭气，过於粪秽，恶气自薰，恒空呕逆；设遇饮食，亦不能受，常被饥渴所恼也。（已上三类，无财鬼也。）谓此鬼身毛臭过粪秽，熏烂饥骨，蒸坌（蒲闷切）肠腹，冲喉变呕，荼毒难忍。攫（厥缚切）体拔毛，伤裂皮肤，转加剧苦。时逢不净，少济饥渴也。谓前能觉之智，无处不遍；既齐佛觉，则所证真如之理地，如佛不异。经云：精真发明，地如佛地，名至一切处回向。谓修因满足，则本有佛性，於证得果位之时，了了显发，是名至得果佛性。谓如来说经，为诸众生指示罪福，令知作如是因，得如是果。未有作善得罪，作恶得福，其事明白，至为易晓，是为至教。至，专也；诚，实也。谓此土众生，欲生彼国，当发专至诚实之心，正念真如，求愿往生，故名至诚心。谓饮酒过度，身体失调，以致疾病也。舅者，即母之舅，乃外祖母之兄弟，於己为舅公也。谓舌根，有形质可见，故名色也。谓舌根为识所依，能入於味，故名舌入。
谓舌根对味，即能尝味，是名舌入。谓舌能尝於食味。瑜伽论云：能尝众味，数发言论。是也。谓舌能宣扬世间、出世间一切诸法，言说虽有限量，其理则无穷尽，此但论其言说，不论尝味，以其尝味之功劣，言说之德胜，故知舌根圆满一千二百功德。谓能尝味之根，名为舌界。谓舌根尝味时，与识相应，而起想念，是名舌相应想。谓舌与美恶之味相触对时，即生苦乐之受，是名舌触受。谓舌能触，对一切世间所有珍羞美馔等种种之味，贪爱不舍，是名舌触生爱。谓舌根由对味尘即生其识，此识生时，但能尝味，是名舌识。
谓舌根若对味尘，即生舌识。舌识生时，但能尝味，而未起分别也。
谓舌以味为缘，而生舌识。舌识依根而生，舌根因识能尝，而能尝者，是名舌识。
谓舌与味为缘而生舌识，舌识依根而生，舌根因识能尝，是能尝者，名为舌识。谓识依舌根能尝诸味，名舌识界。谓舌尝味时，即有识生，能尝咸酸苦淡实有之味，名为性境。此识对境名为现量，以其但能尝味，未起分别，是故所缘之境狭也。舍善根者，楞伽经云：谓谤菩萨藏，及作恶言，不肯随顺经律之法，是名舍一切善根一阐提。（菩萨藏者，藏即含藏也，谓诸大乘经典含藏一切文理，是菩萨所修所证之法，故名菩萨藏。）谓佛弟子当於如来之法，常存正信之意，则无量法门，皆可从此而入，所谓信者道之源、功德之母也。设有不信之意，悉当除去，是为舍不信意。谓佛弟子当受持如来戒法，常令三业清净，则一切烦恼不能染污。设有不净之行，悉当除去，是为舍不净行。（三业者，身业、口业、意业也。）梵语舍利弗，华言□子。其母眼如□鹭，从母立字，故名舍利弗。善解诸法，故称智慧第一。谓心於不违不顺之境，而受无苦无乐、无憎无爱之舍，是名舍受。谓甘蔗王第四子，名别成。为父摈出，至雪山直树林住。其后建国，名舍夷，遂以其处为姓，故云舍夷。谓见真空，即得离诸烦恼，故名舍德处。谓修菩萨行者，行於布施，财虽匮乏，而喜舍之心，无有间断也。舍念清净地者，即色界四禅天也。谓此天舍二禅之喜，及三禅之乐，心无憎爱，一念平等，清净无杂。住於此定，空明寂静，万像皆现也。谓佛弟子当以财法广施於人，盖财以资人之生，法以资人慧命，於此二者，时常乐行，则能饶益一切。设有悭贪之心，悉当除去，是为舍悭贪心。谓佛弟子当以智慧之心照了诸法，通达无碍，不为惑业之所覆蔽；设有愚痴之心，悉当除去，是为舍愚痴心。谓第四果之人，已空五蕴等法。所空之法既无，能空之心亦舍，能所两亡，无憎无爱，一味平等，证於无学，不复流转三界，故云舍所灭流。（无学者，谓阿罗汉见、思惑尽，无法可学也。）离喜不悔之心为舍。谓行者欲离二禅时，以种种因缘，诃责於喜。喜既灭谢，三禅即发。若证三禅之乐，则舍二禅之喜，不生悔心，故名舍支。
离喜不悔名舍，谓行者欲离第二禅时，种种呵责二禅之喜，喜既灭谢，则发第三禅之乐。若证三禅之乐，则舍二禅之喜，不生悔心也。
离乐不悔名舍，谓行者既得第四禅不动真定，则舍第三禅难舍之乐，不生悔心也。谓菩萨於所缘众生，无憎爱心，名之为舍；复念一切众生，同得无憎、无爱、无□、无恨、无怨、无恼，故名舍无量心。舍即舍置，谓心不沉不散调适之时，即舍前发、制二相，故名舍相。谓菩萨以善巧智明，於一切想念受用境界，悉能舍离，是名舍离想受境界智明。舍，即舍离。谓舍离所见念著之境，善能觉了虚伪不实，永不追忆，故名舍觉分。舍即舍施。谓若能运平等心，无憎、无爱，身命资财，随求给施，无所吝惜，以为成佛之资，故名舍财。谓修菩萨行者，乐求大乘之法，其心勇猛，虽弃舍身命，亦复无所顾惜，而广集一切善根也。梵语舜若多，华言虚空。即主空神也。纂要云：但无□相之身，亦有微妙之色。经云：如来光中，映令暂现，其质如风，以其无身，而能知触。故云：无身觉触。梵语般若，华言智慧。谓照了一切诸法皆不可得，而能通达一切无碍，为诸众生种种演说也。梵语般若，华言智慧。谓佛究竟始觉之智，而能觉了诸法不生不灭，清净无相，平等无二，不增不减，具足常乐我净，是名般若德。梵语般若，华言智慧，经名也。时者，谓次说此经，如日照禺中之时也。盖由小乘既被弹呵，回心向大，然其执情未能顿泯，由是广谈般若空慧之法而淘汰之，是名般若时也。（禺中时，巳时也。）梵语般若，华言智慧。决定审理名智，造心分别名慧。谓照了一切诸法，皆不可得，故能通达无碍也。经云：菩萨於诸佛所，善观诸法，得实相印，普入一切智门，是名般若波罗蜜。（实相，即一实相也，无相之相名为实相。印即印定一切法皆无相故。）梵语般若，华言智慧。梵语波罗蜜，华言到彼岸。即慧藏也。谓诸众生，由迷般若，居生死名此岸；菩萨，由修般若，到涅盘，名彼岸。经云：若彼有情，乐习大乘真实智慧，离於我、法执著分别，而为彼说般若波罗蜜多藏。是也。（梵语涅盘，华言灭度。）谓眼根所见青黄赤白等色也。谓人恃己颜容美妙，凌慢於他，如鸽类多种，以色取胜，况复多淫，故名色□如鸽。色以质碍为义。色有十一种：即眼、耳、鼻、舌、身、色、声、香、味、触及法处所摄一分色，以此十一种，皆有质碍，是名色位。（法处，是意所取之境。具有四分：一心所法，二不相应行，三无为，四无表色。今言法处所摄一分色，正是无表色也。无表色者，谓意识缘於过去所见之境，虽分别明了，而无表对，故云无表。虽无所表，於所缘境执者〈编者注：「者」疑是「著」〉不忘，故云色也。）谓一切可见之色，而对於眼，是名色入。谓菩萨色相端正，若帝释、梵王及四天王诣菩萨所，一见之顷，黯然无色，是名色力。（梵语释提桓因，华言能天主，言帝释者，华梵双举也。梵王，即大梵天王也。四天王者，东方持国天王、南方增长天王、西方广目天王、北方多闻天王也。）色因即色尘也。谓优波尼沙陀因多贪欲，佛令作不净观。於是观色身不净之相，生大厌离。悟诸色性归於虚空，空色两忘，本然清净，於是得入圆通。故云如我所证，色因为上。（梵语优波尼沙陀，华言尘性。）色，即色身。谓施灯明供佛，及以净物施人，是名色因。由施灯明及净物故，则得颜容光泽，身形端正，是名色果。谓色界诸天，多味著世间禅定之乐，无□恶心，不求出离，难以教化，是名色天难化。色即众生色身，沫即水沫。谓沫因风吹水成聚，虚有相状，体本不实。以譬众生色身亦如聚沫，虚假不实也。谓山之北金色，东银色，南琉璃色，西水精色，一切草木鸟兽等物，随所至处，则同其色，自常不变。以喻菩萨四辩为色，令物所解皆同，而自智不变也。（四辩者，义辩、法辩、辞辩、说辩也。）谓眼所见青黄赤白及男女形貌等色，是名色尘。
谓青黄赤白之色，及男女形貌色等，是名色尘。色者，谓眼所见种种诸色也。以其微细，故名色微。
谓眼所见种种诸色，以其微细，故名色微。有形质碍之法，而无知觉之用，既异於心，故称为色。虽有知觉之用，而无质碍可见，以能缘虑，名之为心。诸文有云名色者，心不可见，但有其名，名即心也。故智度论云：一切诸法中，但有名与色，更无有一法，出於名色者。然以情见言之，色心二法有异。以理而论，一切诸法唯心本具，即是妙色妙心，心即是色，色即是心；心外无色，色外无心。互具互摄，故名不二。此之不二，不出一念。故心法妙，所以为门也。色即色身，心即所起之心，皆有生灭，名曰有为。此色、心二法，别而言之，则有五阴、十二入、十八界等数目不同，故名色心有为数。（五阴者，色阴、受阴、想阴、行阴、识阴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）谓色界四禅诸天，由昔修习有漏禅定，报生此天，虽离欲界□染之身，而有清净之色，故名色有。（四禅诸天者，初禅天、二禅天、三禅天、四禅天也。）谓欲界众生，多於男女娇媚等色而起贪欲，故名色欲。
谓男女形貌端庄，及世间宝物玄黄朱紫种种妙色，能令众生乐著无厌，故名色欲。
色即世间青黄赤白及男女等色也。谓人以色悦情适意，故至贪求恋著，不能出离三界，是为色欲。（三界者，欲界、色界、无色界也。）
谓若见青黄赤白及男女等色，无智愚人，不知其患，心生贪著，是名色欲。色即质碍之义。谓眼耳鼻舌身五根，色声香味触五境，及法处所摄一分，此十一种，皆有色相可见可对，故总名为色法。（法处，即意识所取之境。具有四分：一、心所法，二、不相应法，三、无为，四、无表色。今言法处所摄一分者，正是无表色也。无表色者，谓意识缘於过去所见之境，虽分别明了，而无所表对故也。）
色即质碍之义，谓眼耳鼻舌身五根，色声香味触五境，及法处所摄一分，此十一种法，皆有色相可见可对，故总名为色法。（法处即意识所取之境，具有四分：一、心所法，二、不相应行，三、无为，四、无表色。今言法处所摄一分者，正是无表色也。无表色者，谓意识缘於过去所见之境，虽分别明了，而无所表对故也。）谓於色界禅定而起贪爱也。因贪爱故，推求不已，是名色爱。色爱者，即色界思惑也。谓诸众生不了此惑，住著色界禅定，不能出离，故名色爱住地惑。色爱者，即色界思惑也。谓色界众生，虽无欲界□染贪爱，而於上妙五欲取著无厌，由此爱惑系缚，不能出离，故名结也。（五欲者，色欲、声欲、香欲、味欲、触欲也。）色即色质，谓虽离欲界秽恶之色，而有清净之色，始从初禅梵天，终至阿迦腻吒天，凡有一十八天，并无女形，亦无欲染，皆是化生，尚有色质，故名色界。（梵语阿迦腻吒，华言质碍究竟。一十八天者，梵众天、梵辅天、大梵天、少光天、无量光天、光音天、少净天、无量净天、遍净天、无云天、福生天、广果天、无想天、无烦天、无热天、善见天、善现天、色究竟天也。）
谓眼所见一切色境，名为色界。初禅三天：一、梵众天。梵，净也，以无染欲故。众，犹民也。谓此天是初禅天主之民众也。二、梵辅天，辅，佐也。谓此天是初禅天主之辅佐臣僚也。三、大梵天，谓此天是初禅天之主也。名尸弃，劫初先生，劫尽后灭，主领三千大千世界也。（梵语尸弃，华言火。三千者，大千、中千、小千也。言三千大千者，总别双举也。）二禅三天：一、少光天，谓此天光明少故。二、无量光天，谓此天光明增胜无限量故。三、光音天，谓此天以光明为语音故。三禅三天：一、少净天，谓此天意识乐受清净故。二、无量净天，谓此天净胜於前不可量故。三、遍净天，谓此天乐受最胜，净周遍故。四禅九天：一、无云天，以前诸天空居，依云而住。此天在云之上，居无云之首，故号无云。二、福生天，谓此天修胜福力而生其中，从因得名故。三、广果天，谓此天果报广大，无能胜故。四、无想天，谓此天一期果报，心想不行故。（一期者，谓从生至死也。）五、无烦天，谓此天离欲界苦，及色界乐，苦乐两灭，无烦恼故。六、无热天，谓此天研究心境，无依无处，清凉自在，无热恼故。七、善见天，谓此天妙见十方世界圆澄无尘垢故。八、善现天，谓此天空无障碍，精见现前故。九、色究竟天，谓此天於诸尘几微之处，研穷究竟故。谓菩萨修行，於诸如来菩萨形像之前及诸黑暗之处，施以灯烛，令其光明，以此为因，异生感果，即得色相具足，识见高明，众人爱敬而不生轻慢，是名色相圆满。谓如来微尘相海身所依之土，以自行后得智为体。此由万德成就众宝庄严，周圆无际，是名色相土。（自行后得智者，谓如来自行满足，觉体圆明，后起妙用之智也。）谓此天究竟群几，穷色性性入无边际，故名色究竟天也。（究竟群几者，几谓几微，言究尽诸色几微之处也。穷色性性入无边际者，色性所依之性，故云性性，性本无边，若研穷之，则入於无边际矣。）谓色之体，全是真空；真空之体，不异於色。若色是实色，即碍於空；空是断空，即碍於色。今既色是幻色，故不碍空；空是真空，故不碍色。故云色空无碍。菩萨虽不修色业，既生兜率，而妙色身光明照耀，自然庄严，异诸天众，是名色胜也。色即质碍之义。谓眼、耳、鼻、舌、身诸根和合积聚，故名色蕴。色即质碍之义。谓色是质碍幻色，实是般若真空，即幻色而明真空，是名色蕴实相。（梵语般若，华言智慧。）色即眼根所对之色。谓内意识缘於外色之时，识於色中，生喜住著，故名色识住。色即眼根所对诸色，因此诸色引生眼识，名为色识。於此分别，即是第六意识，亦由第七识传送熏习第八种子之识，而能成就染分之相，故云色识熏习。色即质碍之义，谓谛审世间众生色身及山河大地种种形相，乃至意识所缘一切境界，皆是色法，是名色谛。谓於色界，爱乐净法，贪著禅味也。谓如来丈六等相好之身，当体即是法性之身，所依之土，亦即常寂光土，是为色身依法性土。（常寂光土者，即佛所居之净土也。）谓如来随类应化，示现丈六等相好之身，即依娑婆等同居之土，以其有山河大地等色相，是为色身依色相土。（梵语娑婆，华言能忍。同居者，凡、圣同居也。）色身即应身也，谓究竟始觉之智，契於本觉法身之理，则能从体起用，遍应众机，譬如日光之影，不择高下，随处映现，故名色身如日影遍。谓知色即空，故能现众色；空即色故，无色现色，了无留碍，是名色身智通。色转变者，谓生住异灭也。生即生相，住即成相，异即变相，灭即无相。如金作庄严之具，金性不坏，中间相续，转变无常，自然异灭，故云色转变中间无常。谓此色尘分析，至於微细色相之际，人、天之眼所不能见，是为色边际也。谓比丘所乞之食，当作三分。若见渴乏者，以一分施之。又减一搏食，至空静处，置净石上，施诸禽兽。若不见困乏者，但食三分之二，亦留一分，不得尽食。如此，则身轻安隐，易消无患，不废行道。若贪心极□，则腹胀气塞，妨损道业。是故节食为头□行也。谓有城四方而各百里，其中满堆芥子；人间百年，但取一粒；取尽此芥，乃为一劫，是名芥子喻。谓芦苇亦是危脆之物，若更开华，不久即枯死也。梵语芬陀利，华言白莲华。谓受罪众生，由寒苦增极，皮肉脱落，其骨之色，似此华故。或云摩诃钵特摩地狱，梵语摩诃钵特摩，华言大红莲华，皮肉冻拆，似此华也。谓芭蕉本是危脆之物，若更开华生实，不久即枯死。以喻人身无常，亦不坚实，若更要求名誉，贪著利养，则自陷於罪，亦陷他人也。（此下三喻义同。）花开莲现，亦有二喻：一喻开权显实，谓华开喻开权，莲现喻显实。盖譬如来开三乘之权，而显一乘之实。故经云：开方便门，示真实相。是也。二喻开迹显本，谓花开喻开迹，莲现喻显本。盖譬如来开今日近成之迹，而显久远成佛之本。故经云：一切世间，皆谓我今始得道，我实成佛以来无量无边那由他劫。是也。（梵语那由他，华言万亿。）花落莲成，亦有二喻：一喻废权立实。谓华落喻废权，莲成喻立实。盖譬如来废弃三乘之权，而建立一乘之实。故经云：正直舍方便，但说无上道。是也。二喻废迹立本，谓华落喻废迹，莲成喻立本。盖譬如来废今日近成之迹，而立久远成佛之本。故经云：诸佛如来，法皆如是，为度众生，皆实不虚。是也。梵语苏伐罗，华言金。大智度论云：金出山石沙赤铜中，而有四义：一者色无变，二者体无染，三者转作无碍，四者令人富。以是等义，故名为宝。梵语苏频□（无翻），此尊者与七百阿罗汉，多分住在北俱卢洲。苦即逼迫之义，谓或遇恶缘恶境，身心受其逼迫。要览云：逼恼身心曰苦。是也。苦余亦名果余。谓二乘之人，已出三界分段生死，尚有变易生死之苦，故名苦余。谓於六尘违情之境而有逼迫之苦，是名苦受。
谓身於违情之境，而受逼迫之苦，是名苦受。苦，苦味也。其性冷，能解腑藏之热，故味之冷者为苦。谓人依於欲界，领受一切忧苦，不生厌离之心，故名苦恼依。谓观五阴之身，一切有为之法，常为诸苦之所逼迫。作是想者，智慧相应，得灭众苦，是名苦想。（五阴者，色阴、受阴、想阴、行阴、识阴也。）苦即逼迫之义。谓观五阴等法，以无常、苦、空、无我得无漏智，故名苦智。（五阴者，色阴、受阴、想阴、行阴、识阴也。无常者，谓五阴之身，终坏灭也。苦者，谓此身受生死逼迫等苦也。空者，谓此身由四大假合而成，毕竟不有也。无我者，谓四大各离，何者是我也。）苦，即欲界生死之苦。法，即真如之理。忍，即忍可，亦印证之义也。谓於四善根位中，因观欲界生死之苦，至世第一后心，真如理显，生无漏法忍，是名苦法忍。（四善根者，即四加行，暖位、顶位、忍位、世第一位也。无漏者，谓不漏落三界生死也。）苦是欲界生死之苦，法是所证真如之理，智是能证之智。谓观欲界生死之苦，真智发而证真如之理，是名苦法智。菩萨修慈忍时，观察众生，皆有生死之苦，若遭其辱，不应□恚，当救彼苦；我若□恚，其苦转增，由能修忍，断诸苦恼，成无上道，是为苦相。苦，即色界、无色界、生死之苦。类，即流类。谓观欲界苦谛之后，复观上二界苦谛，亦生无漏法忍，是欲界苦法忍之流类，是名苦类忍。（上二界者，即色界、无色界也。）谓观欲界苦谛之后，复观上二界苦谛，真智明发，是欲界苦法智之流类，是名苦类智。（上二界者，谓色界、无色界也。）谓有漏五阴之身，性常逼迫，名苦。又与苦受相应，即苦上加苦，故名苦苦。（五阴者，色阴、受阴、想阴、行阴、识阴也。）谓三界受生，无非是苦。欲界诸境逼迫，苦中复苦，故云苦苦对欲界。苦即逼迫之义，有三苦八苦。总而言之，不出三界生死。声闻之人谛审生死实苦，故名苦谛。（三界者，欲界、色界、无色界也。三苦者，苦苦、坏苦、行苦。八苦者，生苦、老苦、病苦、死苦、爱别离苦、怨憎会苦、求不得苦、五阴盛苦也。）
谓此教三乘用观巧故，审实五阴生死等苦，当体即空，而无逼迫之相，故名苦谛。
谓此教菩萨，谛审十界众生生死诸苦，一一不虚，故名苦谛。（十界众生，佛亦在列者，大论云：众生无上者，即佛是也。）
谓此教菩萨，谛审五阴十二入之法，皆即真如，实无苦相可舍，故名苦谛。苦即生死之苦也。谓三界六道众生，生而复死，死已还生，故名苦道，（三界者，欲界、色界、无色界也。六道者，天道、人道、修罗道、饿鬼道、畜生道、地狱道也。）谓国王英武神授，智勇天锡，德覆万邦，威加四海。未降伏者，能降伏之；已降伏者，能摄护之。是以普天之下，畏威怀德，无不爱乐也。（茶，徒解切），茶，梵语具云茶□他，华言不热。谓知一切法，无热恼相。故经云：唱茶字时，入般若波罗蜜门，名曰普轮。疏云：悟一切法，离热恼秽，得清凉故，是普摧义，谓轮能摧碾一切烦恼也。谓大千世界草木，皆寸斩为筹；人间百年，但取一筹；取尽此筹，乃为一劫，是名草木喻。（劫，梵语具云劫波，华言分别时节。）谓凡草木之花，皆有开敷结实之义。以喻万行之因，则有成就佛果之能，故名草木花。梵语药叉，亦云夜叉，华言勇健。谓若有药叉，乐度本伦，菩萨即於彼前，应现药叉身而为说法，令其成就也。谓有药叉等鬼神所住之处，忌於结界建坛，诵咒作法，恐其伺於方便，扰乱行法，令不成就也。药即药树，珠即如意珠。药能愈病，喻观世音真身益物，以真身冥理，理显则三惑皆消；珠能雨宝，喻普门应身益物，以应身对机，机感则众善普会。故药珠次真应而明之也。（如意珠者，天上胜宝，状如芥粟，能出众宝，随心降雨也。冥理者，契合於理也。三惑者，见、思惑、尘沙惑、无明惑也。）药草者，譬三乘人根性也。草有三种，谓小草、中草、大草。小草喻天人。中草喻声闻、缘觉。大草喻藏教菩萨。药草虽有大小不同，若蒙云雨沾润，皆得敷荣郁茂，能治众病。以喻三乘之人，根器虽高下不同，若蒙如来慈云法雨润泽，则能成大医王，普救群品。故以药草为喻也。（三乘者，声闻乘、缘觉乘、菩萨乘也。）药长物者，谓出家之人，若依佛制，有诸疾病，则许服药调治；若病已瘥，更再畜者，即名余长物也。荷，负也。谓菩萨以此六度饶益有情，不见自身於彼有恩，是名荷恩意乐。诸佛弟子常当亲近善友，於诸法要广学多闻，究明其义。设若远离知识，则独学寡闻，无所开悟，而於诸行不能进修，是为莫乐不闻。获诸禅定者，谓人听闻佛经，思惟甚深妙义。以是功德，即能摄心□念，妄想不生，寂然入定也。梵语菩提，华言道。即诸佛所得清净究竟之理也。以其无灭无生，不变不迁，是为常住果。梵语菩提，华言道。谓菩萨无漏果成，自受菩提之乐，以慈心故，复以此乐转施众生也。（无漏者，不漏落生死也。）梵语菩提，华言道。谓闻无上菩提广大深远，心便退屈，是名菩提广大屈。梵语菩提，华言道。谓菩萨自知成道时至，於菩提树下，破诸魔众。魔王败绩，鬼兵退散，菩萨安坐不动，即成佛道，是为菩提树下成道。（菩提树者，谓佛於此树下成道，故名菩提树也。）梵语菩提，华言道。谓由此神尝守护如来成道处菩提之树，因以立名。宿世因中，自云：我常念佛，乐见世尊，常作誓愿，不离佛日。是知大权示迹，微妙难思，覆荫群生，现身利益，故诸经赞护，功德不可量也。梵语菩提，华言道。谓著一切法而为魔也。盖修行之人，於菩提之法，起智执著，坚守不舍，障蔽正道，遂失智慧之命，是名菩提法智魔。梵语菩提，华言道。谓如来於菩提树下，降伏外魔，朗然大悟，成等正觉，是名菩提身。菩萨，梵语具云菩提萨□，华言觉有情。谓自行成就，则能觉悟一切有情众生，是名菩萨。菩萨，梵语具云菩提萨□，华言觉有情。谓觉悟一切有情众生也。菩萨行六度行，广化众生出离生死，故以此六度为乘也。（六度者，一布施、二持戒、三忍辱、四精进、五禅定、六智慧也。）
菩萨，梵语具云菩提萨□，华言觉有情。谓菩萨之人以六度万行为乘，运诸众生同出三界，故名菩萨乘。（六度者，一布施、二持戒、三忍辱、四精进、五禅定、六智慧也。三界者，欲界、色界、无色界也。）
菩萨，梵语具云菩提萨□，今称菩萨者，从略也。华言觉有情，谓觉悟一切有情众生也。以六度为乘，运诸众生，同出三界，而到涅盘彼岸，故名菩萨乘。（六度者，一布施、二持戒、三忍辱、四精进、五禅定、六智慧也。）经云：菩萨出母胎时，是时地亦大动。菩萨，梵语具云菩提萨□，华言觉有情。谓菩萨从空入假，深观真俗二谛，进断见、思习气与尘沙惑，得法眼净，成道种智，故名菩萨地。（从空入假者，谓菩萨从涅盘空，出生死假，而化众生，示同生死，故名假也。真谛者，亡泯一切法也；俗谛者，建立一切法也。尘沙惑者，谓众生见、思之惑，种类数多，如尘若沙也。法眼净者，谓菩萨之眼，观一切法而无染碍也。道种智者，谓菩萨化他，以一切道，起众生一切善种也。）菩萨，梵语具云菩提萨□，华言觉众生，又云觉有情。谓菩萨上求佛道，下化众生，悯物情重，随类现身，度脱无量，是故灭后，应当起塔供养。菩萨，梵语具云菩提萨□，华言觉有情。天台大师解云：用诸佛道，成就众生。谓由上见慢之心既息，或发先世所习，若忆本愿，则不堕二乘之境，而发三教菩萨境界之心。今修观者，既依大乘圆顿妙教，开解立行，故藏等三教菩萨境界若发，亦须观察，毋令生著。为是须观菩萨境也。（三教者，藏教、通教、别教也。）经云：菩萨从兜率天降神来处母胎，是时地亦大动。（梵语兜率，华言知足。佛在兜率天时，称为菩萨。）菩萨，梵语具云菩提萨□，华言觉有情。谓菩萨悲智双运，冤亲等观，广利众生，证菩提果，是名菩萨性也。菩萨，梵语具云菩提萨□，华言觉有情。谓菩萨能自觉已，复能觉诸众生也。菩萨悲智双运，冤亲等观，广集众因，证菩提果。故名菩萨性全成佛。经云：菩萨出家学道，成无上正觉，即名为佛，是时地亦大动。谓先人后己，慈悲仁让，是名菩萨机。（菩萨，梵语具云菩提萨□，华言觉有情。）菩萨，梵语具云菩提萨□，华言觉有情。谓自行成就，而能觉悟一切众生，是名菩萨法界。菩萨，梵语具云菩提萨□，华言觉有情。谓佛说华严、法华等经，含藏大乘菩萨修因证果之法，是名菩萨藏。
菩萨藏者，谓佛所说大乘诸经，明诸菩萨修因证果之法。是也。道即六度也。谓菩萨为利他故，广行六度，化诸众生；故观道谛为初门也。（六度者，一布施、二持戒、三忍辱、四精进、五禅定、六智慧也。）菩萨说者，谓诸大菩萨，互相宣说，以显主伴互融也。如华严经中，十住、十行、十回向等品，皆是菩萨所说也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）菩萨，梵语具云菩提萨□，华言觉有情。谓菩萨於有情众生之中，既自觉悟，亦能觉他，有情所证菩萨身也。菩萨随彼心之所乐，即以自身现众生身，乃至虚空身也。萎，枯悴也。萎华，譬无明烦恼；佛身譬如来藏也。谓一切众生烦恼身中，本有功德庄严如来藏身，而为无明贪惑所覆，而不能见也。论云：功德庄严佛，住在萎华中。是也。谓萤火之光，只能自照，不能照物。以喻声闻之人，虽观四谛悟真空理，只能自度，不能度人。故云萤光喻声闻智。（四谛者，苦谛、集谛、灭谛、道谛也。）梵语萨婆多，华言一切有，即十诵律也。谓此部计三世有实之法。大集经云：我涅盘后，我诸弟子，受持如来十二部经，而复读诵外典，善能论议，凡所问难，悉能答对，是为萨婆多部。（十诵者，优波离十番诵出此律，故名十诵。梵语优波离，华言近执。以佛为太子时，能亲近执侍故也。）梵语萨迦耶，华言身见。谓於五蕴法上，妄生执取，计我、我所，是名萨迦耶见。（五蕴者，色蕴、受蕴、想蕴、行蕴、识蕴也。我者，谓五蕴法中强立主宰，妄计为我也。我所者，即五蕴色身等也。）谓诸天众欲境殊胜，自然无有耽恋。衰相现时，取著不舍，是为小衰相也。谓比丘不贪服饰，不求好衣，但於聚落中拾陈旧废弃之物，浣濯令净，作为衲衣，覆除寒露而已。若贪新好，则多追求，以损道行；又能招致贼盗，是故著弊衲衣为头□行也。著粪扫衣者，谓视同粪土，扫除不用，即世人所弃弊垢之衣也。修道之人当收拾净洗，补凑穿著，如此则心无所恋，能成道业矣。蔫干者，物不鲜也。谓一切瓜果等物，自蔫自干，不堪为种，比丘当食，是名蔫干净。律云：自蔫干不堪为种。是也。蕴犹积聚也。谓色受想行识等积聚而成生死苦果，此生死法，能夺智慧之命，故云蕴魔。
谓色受想行识五蕴为魔也。盖贪著五蕴之法，起惑造业，障碍正道，遂失智慧之命，是名蕴魔。谓三乘之人，断欲界六品思惑，欲惑稍轻，得真谛理，故名薄地。（六品者，谓欲界思惑分为九品，此即前之六品也。思惑者，谓眼等五根对色等五尘而起贪爱也。）薄粥者，或用米，或用粟，煮为稀粥也。谓法将灭时，善行寡少，为此道者，悉皆轻薄。污贱之徒，不修威仪，进止不顺师长教诲，耽习下流，无所闻见，是为法没时之秽行也。梵语薜荔多，华言饿鬼。以其长劫不闻浆水之名故也。（劫，梵语具云劫波，华言分别时节。）藏即含藏之义。谓经律论各含一切文理，故名藏教。藏即含藏之义。谓经律论之三藏，各能包含无量义理也。教即契经、重颂、授记、讽颂、自说、因缘、譬喻、本事、本生、方广、希有、论议，十二分教也。所摄者，谓此经与彼三藏十二分教，互相摄也。若彼摄此，於三藏中，属经藏摄；十二分中，属契经、方广二分所摄。若此摄彼，则三藏十二分教皆属此经摄也。盖此经一法，能含无尽法门，而况法法圆融，重重无尽。经云：一切法门无尽海，同会一法道场中。是也。（契经者，谓长行散说之文也。重颂者，谓再颂长行之文也。授记者，谓佛授菩萨作佛之记也。讽颂者，谓不颂长行而直说偈也。自说者，谓佛不待他问而自说也。因缘者，谓有人问故为说是事也。譬喻者，谓假譬而说也。本事者，谓说弟子前世之事也。本生者，谓说菩萨所修行之事也。方广者，谓说正理之广大也。希有者，谓佛现神力种种等事也。论议者，谓决择辩论一切法义也。）谓比丘当奉佛戒，志尚俭素，於诸玩好，心不贪恋；布衣草座，常怀知足。若贪世间稀有雕饰之物，是为不净。谓比丘当以清雅为高，安贫乐道，身无长物，若贪积世间所重金银资财等物，资生求利，计□出纳，有乖道行，是为不净。谓比丘与众居止，当与众同餐，或乞食自活，励精梵行，成就道业，若藏积釜镬，以自煮，别众而食，是为不净。谓有虎狼猛兽之处，忌於结界建坛，诵咒作法，以其威猛毒害，非吉祥空闲之地，难以安住作法也。虚明妄想者，即受阴也。谓诸众生，欲想登高，足先酸涩，违顺二相，损益现驰，是则受阴无体，虚有所明。经云：汝今现前，顺益违损，二现驱驰，名为虚明第二妄想。谓人修禅定，从色界入无色界。则灭一切色相，不念种种异相，入无边虚空处，其心次第而入，无有杂念间隔也。（灭一切色相者，谓灭根境可见、可对一切色相也。既得四禅定已，犹厌色界色质为碍，不得自在。於是心求出离，灭一切色相，而修虚空处定，心与虚空之法相应，则不念种种异相也。）谓行人於欲界后，已除弃自身不净之色；初背舍后，又除弃内身白骨之色；第二背舍后，又除弃外身一切不净之色。尚余八种净色，皆依心住，若心舍色，色即谢灭；一心缘空，与空相应，即入无边虚空处定。故云虚空处背舍。此即第四背舍，位在四禅天定。虚空即无碍之义。谓真空之理，不为惑染之所障碍，故名虚空无为。谓如来法身，融通三际，包括大千，一性圆明，诸尘不染，故名虚空法身。（三际者，即过去、现在、未来三世也。）谓十方一切虚空，遍至一切色非色处，皆有是空，无有穷尽，是名虚空界无尽。虚空身者，谓非众生国土诸有量身，乃是无名无相之虚空身也。菩萨随彼心之所乐，即以虚空身作自身，亦作众生身，乃至法身也。谓此涅盘之理，虚彻灵通，圆融无碍，故曰虚通。谓修行之人，观脓烂已，复观死尸，虫蛆（子余切）唼（色甲切）食，鸟兽咀（在吕切）嚼（疾雀切），残缺剥落，是为虫□想。谓众生真如之心，虽随无明之缘，起诸染用，然即事恒真，其不变之性，未始不存。犹水虽成坚硬之用，而其濡性，未尝有失也。谓众生真如之心，虽为无明所染，而清净本然之性，初不变异。犹水虽浊，而其净性，则不失也。谓此鬼宿因多怨，结怨在心，怀恶不舍，故受此报；假托毒类，以成其质，即蛇虺等毒虫，能蛊於人者也。谓世有一海，其味如蜜，故名蜜水海。融即融会之义。隔别名世，间差名间。即众生、国土、智正觉之三世间也。言融三世间为十身者，众生身、业报身即众生世间，国土身即国土世间，声闻身、缘觉身、菩萨身、如来身、智身、法身、虚空身、即智正觉世间也。隔别名世，间差名间。三世间者：有情世间，器世间，智正觉世间也。谓如来法界之身，遍一切处，以一切众生国土，即是如来清净法身。如来之身，能为众生身，及国土虚空身，交彻混融，无障无碍，是名融三世间土。（有情世间，即众生世间。器世间，即国土世间。智正觉世间，即佛世间。）谓融形则碍灭，复闻则性真。故涉入世间而不坏世间之相，能遍十方，供养微尘数佛，禀承其法，各为法子，以此无畏，施诸无子众生，欲求男者，令得生男。经云：能令无子众生，欲求男者，诞生福德智慧之男。是也。融通妄想者，即想阴也。谓众生念虑是虚情，色身是实质，虽虚实不伦，而能相使者，由想融之也。心生虚想，形取实物，其心形异用而能相应者，由想通之也。至於寤寐心境相随，而无间断者，皆妄想也。经云：则汝想念摇动妄情，名为融通第三妄想。谓修行之人，既观坏已，复观死尸，从头至足，遍身脓血流溢污秽涂漫，是为血涂漫想。血途即畜生道也。谓其处受苦众生，强者伏弱，互相吞□，饮血食肉。故四解脱经称为血途，盖因众生无智慧心，愚痴不了，致感斯报。故云血途对愚痴。谓修道之人，举止动步，心不外驰，无有轻躁，常在正念，以成三昧，如法而行也。（梵语三昧，华言正定。）
谓过去世，身口造作一切善不善业，是名为行。行即所修一乘之妙行也。谓实相之理，自非一乘妙行莫能证得。故经云：正直舍方便，但说无上道。又云：诸有所作，常为一事，事即是行，故名行一也。谓别教菩萨从八住已去，至十行位中，伏断尘沙之惑，则永不退失菩萨之行，故名行不退。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。）
谓菩萨七地功德满足，入於第八无功用地，一切功行永无退失也。（第八无功用地，即不动地也。）谓於十二因缘中，无明、行、爱、取、有，五者，烦恼是业因；识等七者，是苦果，是为行业果无明。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）谓菩萨为求出离生死，当修慈悲之行，少欲知足；若其食肉，则不能出离，故云行人不应食。行即依理起修之行，谓行此行时，心不倾倚，无念无求，安住不动，犹如大地；因行入理，是名行入。行净者，谓持心律己，廉公洁白，所行如言，皆无玷也。行净华者，谓二果、三果，修无漏行，断除思惑，则智见分明，慧行清净，道果自成也。谓第八会普光明殿普贤说离世间一品，具二千行法，名托法进修成行分。盖於差别因果之法既生解已，今乃寄托前法，摄解成行；随举一行，六位顿修，故名行分。（二千行法者，即普慧菩萨二百问，普贤菩萨二千答是也。）行即进趣之义。谓菩萨能以精进之行，通达一切所说甚深法义，是名行力。谓人恃己能行少善，便即凌慢有德之人，如鸠性虽纯，不知自拙，故名行善□如鸠。四德者，即依前一尘能遍之境，而修行四德也。一者，随缘妙用无方德，谓随顺机缘，起诸妙用，万别千差，神变不测也。二者，威仪住持有则德。谓行住坐卧，整肃威仪，阐扬教法，拯物导迷，堪忍住持，可轨可范也。三者，柔和质直摄生德。谓慈悲平等，调柔和顺，言行相符，质直无伪，唯以正法摄化众生也。四者，普代众生受苦德。谓诸众生，受苦无量，常怀悲悯，拯拔救济，亦复出生入死，为其说法，咸令得乐也。谓听闻正法，依法修行，复能为他如法演说，自利利他之行既周，是名行圆满。谓如来所修百千三昧，九种大禅，一切胜行，具足圆满，非诸声闻、缘觉、菩萨所及，是名行处胜。（梵语三昧，华言正定。九种大禅者、自性禅、一切禅、难禅、一切门禅、善人禅、一切行禅、除烦恼禅、此世他世禅、清净净禅也。菩萨，梵语具云菩提萨□，华言觉有情。）谓菩萨修行大乘，既能自利，复能利他。自利利他，妙行具足，故名行大。行即造作之义，谓芭蕉体是危脆之物，无有坚实。以譬众生造作诸行，亦如芭蕉之虚脆而无坚实也。行即所修之行也。以智妙故，智导於行，行亦随妙，不可思议。经云：行此诸道已，道场得成果。是也。谓经中广明十住、十行、十回向、十地、等觉、妙觉四十二位法门，行列分布，令诸菩萨修行证入，从浅至深，次第不同，故名行布门也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向，不坏回向，等一切佛回向，至一切处回向，无尽功德藏回向，随顺平等善根回向，随顺等观一切众生回向，真如相回向，无缚解脱回向，法界无量回向也。十地者，欢喜地，离垢地，发光地，焰慧地，难胜地，现前地，远行地，不动地，善慧地，法云地也。菩萨，梵语具云菩提萨□，华言觉有情。）谓菩萨习诸禅定，常存慈爱之心，而无伤杀之念。於诸众生，悉令安隐，是为行慈境界。谓如来往昔勤修一切殊胜妙行，无量无边，恒不□足，是名行持。谓菩萨修行般若，於诸梵行，虽勇猛精进；然以空慧照之，而不见有身心精进之相，是为行於精进，而离身心。谓观一切法自性无生，离於妄见，不住生死；及观一切法因缘和合，业果不失，起大悲心，摄化众生，不住涅盘。以此为行，则能出生一切善法，故名行根本方便。（因缘者，眼耳鼻舌身意六根为因，色声香味触法六尘为缘。缘即缘助，谓助於六根，能生六识也。梵语涅盘，华言灭度。）谓戒定慧等诸行之法也。谓依究竟菩萨地，能除一切无明诸障，菩提愿行，悉皆具足，是为行满成佛。（究竟菩萨，即等觉菩萨也。梵语菩提，华言道。）行，即身、口、意三业所起善恶诸行也。善行者，身不杀、盗、淫，口不妄言、绮语、两舌、恶口，意不贪、□、痴。恶行者，身行杀、盗、淫，口起妄言、绮语、两舌、恶口，意起贪、□、痴，故名行犍度。谓修菩萨行者，勤行六度之行，唯在利益世间一切众生，而不求於自身果报，故名行白法。（六度者，一布施、二持戒、三忍辱、四精进、五禅定、六智慧也。）谓修菩萨行者，不乐世间种种欲乐爱护身命，唯为利益众生，以满本愿，修行苦行，是为行相唯苦难。谓五阴之身，本无有我，亦无我所。众生不了，执阴成我，从我起行。若能顺性推求，则五阴之法，了不可得，是为行空。（五阴者，色阴、受阴、想阴、行阴、识阴也。我者，谓於五阴中强立主宰，执之为我也。我所者，即五阴之身是也。）行即依教修行，亦进趣之义也。泥洹真法宝，众生以种种门入，教既为门不同，行则所入亦异，所入之门虽异，所契之理则同。所谓从能契故行别，从所契故行通也。（梵语泥洹，亦云涅盘，华言灭度。）行即所修之行，谓至心学道，能行妙行，发大勇猛，决趣菩提，是名行胜勇猛。谓精进三业，令心平等，寂静而住，一切掉举昏沉等障，悉皆舍离也（掉者动也。）行苦者，即有漏之法，四相迁流，常不安隐故也。（四相者，生相、住相、异相、灭相也。）谓虽无苦乐之境，任运心有生灭，名为行苦。如无色界中，虽无质碍之色，而有漏心识自然是苦，故名行苦对无色界。行即迁流造作之义。谓因意识思想诸尘，造作善恶诸行，和合积聚，故名行蕴。行即造作之义。谓行是造作幻行，实是般若真空，即幻行而明真空，是名行蕴实相。行即进趣之义。谓别教菩萨，於十行位中，修习假观，故名行观。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。假观者，谓观一切法，无不具足也。）造作之心，名为行。谓意识起诸行时，识於行中，生喜住若（编者注：「若」字误，应为「著」），故名行识住。谓菩萨以万行调伏诸烦恼故，而能具足佛道。复为众生故，修习苦行，心无悔恨，是名行调伏。迹犹足迹。谓别教菩萨，从二地至七地，修习中观，皆断根本思惑，而有证入之迹，故名行道迹住。（二地至七地者，离垢地、发光地、焰慧地、难胜地、现前地、远行地也。）谓诸天众铢衣妙服，光洁常鲜。福尽寿终之时，自生垢秽，是为大衰相也。（铢衣者，十黍重曰铢。诸天之衣，重六铢，故名铢衣。）衣珠者，衣中之珠也。谓如有人至亲友家，醉酒而卧；亲友即以宝珠，系其衣内，而不觉知，自受贫苦。后因亲友告言：汝身衣内，自有无价宝珠，何为衣食乃至如是？其人於是得珠，受用无极。以喻二乘之人，昔於大通佛所，曾下大乘之种，因无明所覆，不能觉了。后因如来方便开示，遂乃得证大乘之果，利乐无穷。故以衣珠为喻也。衣即袈裟，而有三品。上品二十五条及九条，中品七条，下品五条。被即覆身之物，此皆可以蔽形骸，御寒暑，严肃威仪，以成道业，是以供养佛僧也。（梵语袈裟，华言不正色。）衣长物者，谓出家之人，若依佛制，但许畜三衣；三衣之外，若更再有，即名余长物也。谓修补破坏故寺，当来之世，受二禅天福。经云：补治故寺，是为第二受梵天之福也。梵语补特伽罗，华言有情。谓一类有情，得修妙行之众同分而居，其性和雅，能修善业，如住律仪。盖亲近妙行之众，其人虽不乐为众善，而亦自然能行也。表，显也、对也，谓行住坐卧，取舍屈伸，虽是所行之事，而有表对，显然可见，故名表色。表即显其所是。谓如诸经所说知见觉照，灵鉴光明，朗朗昭昭，堂堂寂寂等，是名表诠。衰者，减也。谓凡有减损於我者，皆名为衰。要览云：失可意事曰衰。是也。谓人之生，迫於衰耗，势力既去，赀财亦空，名称不闻，志意消沮。如彼大山来时，损坏於物，莫可逃者。故经言：衰耗之山，能坏一切荣华富贵也。谓行忏悔时，须著袈裟，当袒右肩，以便执侍作务使令也。谓人执著文言，即乖违实理。而圆妙义门，不入其心。虽垂实理，由熏闻成种，是名被乖实机。谓人闻此经，虽未悟入，而能信受，成坚固种。经云：如人食少金刚，终竟不消。此约未证悟者，称之为兼，是名被兼为机。机即权巧方便，机即所化之机。谓权教之人，执守三乘之法，次第证修，不信圆融具德之教。虽执权小之教，然蒙佛饶益，终能醒悟，是名被守权机。（三乘者，声闻乘、缘觉乘、菩萨乘也。）谓前权教菩萨，不信圆融具德之法，故於十地之中，以六相圆融之义，借其三乘行布之名，寄位增胜，诱引演说，令彼信受，即入圆融，是名被引为机。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。六相者，总相、别相、同相、异相、成相、坏相也。）谓众生常被欲界烦恼之所损害，而此烦恼，随伏不舍，故名被损随眠。谓邪见众生，无有善根，不能信受。或时闻已，反生诽谤，堕诸恶道。虽堕恶道，由闻名故，熏成其种，是名被无信机。谓二乘聋瞽不闻者，乃是诸大菩萨权示声闻之行，在於法会，假言不闻，及至逝多林中，却顿悟法界。示小乘根，亦可得入，是名被权为机。（梵语逝多，华言胜林。）谓佛正为一乘圆机，说此具德之教，使其闻而信解，修行悟入。即运不思议之妙乘，游入莲华藏海，是名被正为机。（游入华藏海者，以喻所证法界之理，无不周遍而含摄也。）谓二乘之人，根器狭小，故虽在法会，如聋如哑，不闻此经。根虽狭劣，宿种蒙熏，是名被狭劣机。（二乘者，声闻乘、缘觉乘也。）谓人被他凌辱，而能安忍不生忿恨，是为难也。谓久远之机，令其成熟也。盖凡夫外道，无性阐提，及未来世一切众生，悉有佛性，咸是所被。今虽不信，后必当入，远熏成种，是名被远为机。（阐提，梵语具云一阐提，华言信不具。）谓人违圆教真法，而依傍此经，以求名利，不净说法，集邪善因。虽违真教，佛作饶益，曾无厌舍，是名被违真机。宝主之国，人无礼义，惟重财贿。其地临海，多产宝贝，故名宝主。奎宿主行船人。娄宿主於商人。胃宿主婆楼迦国。昴宿主於水牛。毕宿主一切众生。觜宿主□提诃国。参宿主於刹利。（刹利，梵语具云刹帝利，华言田主，即王种也。）莲华部者，谓如来得自性清净法身，而住杂染浊恶世界，不被一切烦恼染污，犹如莲华。入清净三摩地，以妙观察智，说诸陀罗尼，令诸众生证悟清净法界，如莲华不染诸垢，具足一切无漏善法，是为莲华部。亦名法部，谓以此法门，加持极乐世界，水鸟树林，皆演法音。故西方以阿弥□佛为教主也。（无漏者，不漏落三界生死也。梵语阿弥□，华言无量寿。）谓於世界西方而没也。梵语瞿耶尼，华言牛货。为彼多牛，以牛为货，故名牛货。在须弥山西，其土形如满月，纵广八千由旬；人面亦如满月，人身长十六肘，人寿五百岁。谓西瞿耶尼日正中时，南阎浮提日则始没，北郁单越日则始出，东弗婆提正当半夜。西行七步者，经云：示现无尽永断生死，是最后身也。
西行七步者，示现生尽，永断老死，是最后身故也。时太子出西门，又欲向彼园林游观。净饭王闻之，於是敕令严净街道，复振铎言：莫令更有老病死亡之人，使太子见之，生於厌离。及太子出西门，作瓶天子以神通力，化作一死尸，卧在床上，众人□行，有诸亲属，围绕哭泣。太子见已，心怀惨恻，为驭者言：若我此身，同有死法，何暇向彼园林游戏？宜速还宫，我当思惟，作何方便，得免斯苦。覆即遮覆也。谓尼与大众说戒作法之时，遮覆他罪，不肯对众陈露，是故为众所弃也。
覆者，藏也。谓隐藏所作过恶，惟恐人知，不能悔过而迁善也。谓一切结使，覆蔽诸业，不令人知，恐失名誉、利养、恭敬等，是为覆业无明。谓诸众生，所作恶行，讳忌人知，不自发露，无悔改心，是以流转生死也。覆即隐覆，谓自作罪恶，不能忏悔，故意隐覆，惟恐人知，恼乱其心，是名覆随烦恼。谓阿难为佛侍者，见必以时。如佛对机说法之时，或代众发问之类，则至佛所；非此之时，则不往见也。见习因者，谓见习交明，邪悟诸业，各执己见，互相是非，其事发於违拒，故有勘问权诈，拷讯推鞫（音菊）等报也。见元即眼根也。谓阿那律陀，初出家时，常乐睡眠，被如来诃责。因是七日不眠，失其双目。世尊示以金刚三昧，遂得清净天眼。是故不因眼根，能观三千世界，犹如掌果，於是悟入圆通。故云如我所证，旋见循元，斯为第一。（梵语阿那律，华言无贫。梵语三昧，华言正受，亦云正定。三千者，大千、中千、小千也。旋见循元者，旋大千之见，循真性之元也。）见净华者，即正见、正思惟也。谓二乘修无漏行，常正思惟，则正见现前。若所见清净，则道果自成也。谓眼等六识，各能了别诸尘境界，是名见分。
见即照了之义。有五种：一、证见名见，即根本智见分是也。二、照烛名见，此通根心俱有照烛义故。三、能缘名见，即通内三分俱能缘故。四、念解名见，以念解所诠义理故。五、推度名见，即比量心推度一切境故。此五种见，通名见分。（根本智者，即第八识也。内三分者，即见分、自证分、证自证分也。）邪心分别，名之为见。所谓身见、边见等。因见取著，故名见取。（身见者，於五阴等法，妄计为身也。边见者，於断、常二见中，随执一边也。）
谓於非真妙法中，谬计涅盘，心生取著，妄计所得为胜，是名见取。（梵语涅盘，华言灭度。）
谓外道之人，於六十二见，一一别计，为最为上，为胜为妙，坚固取执，随起言说，唯此谛实，余皆虚妄。自谓由此见故，能得清净解脱，而得出离，是名见取。（六十二见，谓外道人，於色受想行识五阴中，每一阴各起四种见，则成二十见；约过去、现在、未来，三世通而论之，则成六十见；以断常二见而为根本，总成六十二见也。）
谓因此见，而能通至非非想天，信此非余，执劣为胜。（非非想天，即无色界天也。信此非余者，谓自信己之所行，而於余人所行，悉以为非也。）见取者，谓诸众生，於非真胜法中，谬计涅盘生心，取著於邪见中，执为正见也。由此见取，驱役心神，流转不息，故名为使。（梵语涅盘，华言灭度。）
谓於非真胜法中，谬计涅盘，心生取著，及行道之时，虽入种种观门，而真明未发，谬计所得为真、为胜，心生取著，是为见取使。（真胜法者，谓佛之正法，为真、为胜也。梵语涅盘，华言灭度。真明未发者，谓本性之明，未显发也。）谓三乘之人，同见第一义、无生、四谛之理，故名见地。（第一义者，即真俗不二也。无生者，谓了一切法皆无生也。四谛者，苦谛、集谛、灭谛、道谛也。）见者，执著分别也。谓人於诸所有功德，无执著分别之见；若生执著，是名见垢。谓智用既成，则发正见，正见现前，则无诸邪妄，是名见境界。见觉无知，因色空有。如朝明夕昏，一切色相，因见分析。众生昏迷，但见明暗之相，不知性见精明，遍周法界，随众生心，循业发现，以由色空既遍，见亦周遍，六根互用，闻听觉知，亦复如是。圆满十虚，宁有方所，故名见大。（六根互用者，谓如眼见色，亦能闻声、嗅香、知味、觉触之类也。十虚，即十方虚空也。）谓人初生天时，见天中女，颜色羞惭，未敢正看，是为第三相。谓人初生天时，若见余天，虽欲前近，心生疑虑，意志不定，是为第四相。谓阿难事佛，远离贪爱，无诸欲想，随侍应供出入，见诸女人及天龙女，不生染著之心也。谓人见彼富贵荣名，及可意等物，而不乐求，是为难也。谓於五阴等法，妄计有无、一异，起诸邪见，执著分别，是名见妄想。（五阴者，色阴、受阴、想阴、行阴、识阴也。有无者，计有即常见，计无即断见。一异者，计五阴之法为一为异也。）谓前法行之人，转入修道，以利根故，见法得理，故名见得。
见得者，谓此人根利，若见於法，即能得理也。谓此一念之心，於所缘之境，既能引发、分别，则内外照瞩，一一明见也。见即分别也，谓意根对法尘起诸邪见，故名见惑；思即思惟，又贪染也，谓眼耳鼻舌身五根贪爱色声香味触五尘，而起想著，故名思惑。此见、思惑，亦名通惑者，通声闻、缘觉、菩萨三乘共断故也。谓人迷於妄情，昧於爱欲，而能返妄归真，见性学道，是为难也。分别曰见，谓意根对法尘，非理筹度，起诸邪见。如外道计断计常，乃至有无等见，是名见惑。谓声闻初果之人，断惑见理，名为见道。因断三界八十八使见惑，故名见所断。（三界者，欲界、色界、无色界也。八十八使者，一身见、二边见、三见取、四戒取、五邪见、六贪、七□、八痴、九慢、十疑。此十使历三界四谛下，增减不同，成八十八。谓欲界苦谛十使具足；集、灭二谛各七使，除身见、边见、戒取；道谛下八使，除身见、边见。四谛合为三十二。上色界、无色界，每四谛下各除□使，余皆如欲界，故上二界合为五十六。并前欲界三十二，共成八十八使也。）谓如来以正戒、正见、正威仪、正命之法，成就其身。如此之见，世出世间，无有超过其上，是名见无上也。谓见是生物为我故杀，如是见者，名为见杀。见即三界见惑也。谓意根对於法尘，起分别见。因此见惑，流转三界，不能出离，故名见流。（三界者，欲界、色界、无色界也。）谓正法已灭，像法渐起，邪法转生，邪见增盛，不修善道，是名见浊。见，即凡夫外道断常二见及六十二见等种种不同，故名见犍度。（断见者，外道妄计此身灭已更不再生也。常见者，妄计此身虽灭，后报复生也。六十二见者，外道於色、受、想、行、识五阴法中，每一阴起四种邪见，五阴各四，则成二十见。约三世论之，则成六十见，此六十见以断常二见为根本，总成六十二也。）谓一切众生，护身惜命，与人无别；若见食肉之人，惊怖远离，故云见生惊怖。见相者，见初动之相也，亦名转相。谓依初动业识，转成能见之相也。谓诸众生於身见、边见、邪见，妄兴执著，广行不善，由此遂招未来生死之苦，流转三界，不能出离，是名见结。（身见者，谓於五阴身中，强作主宰，计著有我也。边见者，谓於身见中，计断计常，各执一边也。邪见者，谓执有执无，及拨无因果也。）谓於五阴等法中，妄计我有眼根，能见一切色相；又计我能起诸邪见、正见，故名见者。菩萨善行成就，形相美妙，凡所见者，咸获吉祥；譬如莲华，芬馥美妙，人或眼见，及梦见者，皆吉祥也。谓有女人，月华水成，不得男子交合，欲情极盛，唯视男子即便怀胎，是名见色受胎。谓初果之人，见真谛理，能断欲界见惑；因灭此惑，不流转欲界，故云见谛所灭流。（初果，即须陀洹果也。）眼能观色曰见，外道以见能随物迁改，未曾暂停，遂计为转变也。谓比丘入大众中，若见僧中有不如理之事，若便言说，恐致别异，故当安忍，默而不言，是为见过默然。谓声闻因断三界见惑，见真谛理，故名见道。即初果，须陀洹也。（三界者，欲界、色界、无色界也。见惑者，意根对法尘起诸分别，曰见惑。梵语须陀洹，华言预流。谓预入圣道法流也。）见道位者，即声闻初果也。谓断三界见惑，而见真空之理，故名见道也。（初果，即须陀洹也。）增上即增进之义。谓世间之人，或见或闻诸佛菩萨有不可思议神通变化之事，既见闻已，即发是念，是佛菩萨功行具足，能为如是诸变化事；以此见闻，为增上缘，故乐佛大智，发菩提心。（梵语菩提，华言道。）见闻生者，谓八难众生，宿世见闻华严大经正法，不能信受，反生毁谤，故感八难之报，堕地狱中，受诸极苦。今蒙如来放足下轮相清净功德光明所照，由其宿有见闻华严大经善种，即得脱地狱苦，生兜率天，而得成道，於一生内，超登十地也。（八难者，地狱难、畜生难、饿鬼难、长寿天难、北郁单越难、盲聋□哑难、世智辨聪难、生在佛前佛后难也。梵语兜率，华言知足。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）见闻益者，谓见闻如来，常说遍说，此之大经，佛佛道同，法应如是，令诸众生入佛境界，成见闻益。（常说者，过去、现在、穷未来际，恒说此法也；遍说者，十方无尽世界，皆说此法也。）见者，分别执取也。谓此分别妄惑种子，潜伏藏识，随附不舍，能生三界种种妄见，故名见随眠。谓诸众生由不闻正法，起诸邪见，随逐魔事，失菩提心，是名见障。（梵语菩提，华言道。）谓眼是诸见之本，由不了外尘之境皆悉虚幻，是以妄生执取，起诸颠倒，是名见颠倒。观者，观察也。谓修观之时，於一一观法中，善能观察一一法相，而不证彼小乘寂灭解脱，直趣无上菩提也。（梵语菩提，华言道。）谓此菩萨，观一切诸法，无有实体，但有假名，是名观一切法不如名。谓此菩萨，观一切诸法，既念念无常，於是了知诸法无有造作之相，是名观一切法无作。谓此菩萨，观一切诸法既皆是苦，即无快乐之味，息诸贪爱之念，是名观一切法无味。谓此菩萨，观一切诸法，既离分别，则知此之诸法，悉皆虚妄而不坚实，是名观一切法无坚实。谓此菩萨，观五蕴法中，一一推求，我相了不可得。故彼五蕴之法，亦无处所，是名观一切法无处所。谓此菩萨，但观一切诸法，念念不停，刹那生灭，而未会得法身真常之理，是名观一切法无常。（梵语刹那，华言一念。）谓此菩萨，观一切诸法皆空，即能趣入无我之境，而未证得八自在之真我，是名观一切法无我。（八自在者，一示一身以为多身、二示一尘身满大千界、三大身轻举远到、四现无量类常居一土、五诸根互用、六得一切法如无法想、七说一偈义经无量劫、八身遍诸处犹如虚空也。）谓此菩萨，观一切诸法，了知即空，离诸虚妄分别取著之相，是名观一切法离分别。谓此菩萨，观一切诸法皆悉空寂，而未能得真善之法，是名观一切法空。（真善法者，即出世之善法，而非世间人天之善也。）谓此菩萨，观五蕴诸法，有生有灭，皆能逼迫於人，而未证得涅盘之乐，是名观一切法苦。（五蕴者，色蕴、受蕴、想蕴、行蕴、识蕴也。梵语涅盘，华言灭度。）观即能观，境即所观。所观者何？不出色、心。色从心造，全体是心。故经云：三界无别法，唯是一心作。即众生日用现前，以根对尘，所起一念之妄心也。此心既全真成妄，今达妄即真，即此妄心，具足诸法，无有缺减。即心是一切法，一切法是心，非一非异，不前不后，玄妙寂绝，非识所识，非言所言，故指此心为不思议境也。於此一心，念念以即空、即假、即中三观观之。若观一法即一切法，假观也；观一切法即一法，空观也；非一非一切，而一而一切，中观也。空观破见、思惑，证般若德；假观破尘沙惑，证解脱德；中观破无明惑，证法身德。三观既即一而三，三惑岂前后而破，三德非次第而证。说之次第，理非次第。由证三德，即入初住。所谓上根之人，唯用一法，即指此初观也。（三界者，欲界、色界、无色界也。以根对尘者，谓以眼耳鼻舌身意之六根，对色声香味触法之六尘也。不前不后者，一心不在前，诸法不在后也。空假中者，离性离相谓之空，无法不备谓之假，非空非假谓之中也。非一非一切者，中观双遮空假也；而一而一切者，中观双照空假也。见、思惑者，谓意根对法尘而起分别曰见惑，眼等五根对色等五尘起诸贪染曰思惑。尘沙惑者，谓众生之惑，种类数多如尘若沙也。无明惑者，谓於中道之理，无所明了也。三德者，法身德、般若德、解脱德也。）谓想观世音菩萨，身长八十万亿那由他由旬，身紫金色，顶有肉髻，项有圆光，其圆光中，有五百化佛，一一化佛，有五百化菩萨，无量诸天以为侍者。举身光中，五道众生一切色相，皆於中现。毗楞伽宝以为天冠，冠中有一立化佛，高二十五由旬。菩萨面如阎浮檀金色，眉间毫相，流出八万四千种光，光有无量化佛，一一化佛，有无数化菩萨以为侍者。臂如红莲华色。手掌作五百亿杂莲华色。一一指端，有八万四千画，犹如印文。以此宝手，接引众生。足下有千辐轮相，其余身相，众好具足，如佛无异。唯顶上肉髻，及无见顶相，不及世尊，是名观世音观。（五道者，天道、人道、饿鬼道、畜生道、地狱道也。）谓观阿弥陀佛形像相好，口称佛名，则心不散乱。心不散乱，则本性佛从而显现。如是则念念不断，纯一无杂，临命终时，定见彼佛现身迎接，决得往生极乐世界矣。谓从四禅入虚空处时，加修观慧，内外照了，而证空定，能离色界缘空之识，自在消散，即能了达空定虚诳不实，心不爱著，是为特胜。领纳名受，有内受、外受；意根受名内受，五根受名外受。一一根有顺受违受，不违不顺受。於顺情之境则生乐受，於违情之境则生苦受，於不违不顺之境则生不苦不乐受。乐受是坏苦，苦受是苦苦，不苦不乐受是行苦。众生颠倒，以苦为乐。故令观受是苦也。（五根者，眼根、耳根、鼻根、舌根、身根也。乐受是坏苦者，乐坏则苦生，即乐极悲生也。苦苦者，於苦身上更加苦受，故名苦苦。行苦者，虽是不苦不乐，念念心有生灭，是故名行苦也。）观听性动，则属於水。谓菩萨能旋转观听，以复真空。能令众生，设为大水所漂，自不能溺，是为无畏。经云：大水所漂，水不能溺。是也。谓修行忏悔者，当观我之此罪，由无明所覆，无正观力，不识其过；远离善友，随逐魔行，如蛾赴火，自烧自烂，以是因缘，不能自出，是为观因缘。谓菩萨以正智慧照了真如之境，及能通达一切诸法圆融自在，是名观境自在。谓修行忏悔者，当观如来之身，众德具足，湛然常住，虽复方便入於灭度，而慈悲拔救众生之心，未曾暂舍。常如是观，乃灭罪之良津，除障之要行，是为观如来身。（灭度者，谓大患永灭，超度三界也。）谓以智慧照了人法二空，所显真如之理，了知能证所证二俱不可得，是名观察智。（能证者，谓能证之智；所证者，谓所证之理。）谓观察诸法体性虚幻，本无生灭，信解真实，心无妄动，安然忍可，是名观察法忍。谓修净土之人，用观观察则有三种：一观察彼佛国土功德庄严，二观察阿弥陀佛功德庄严，三观察彼诸菩萨功德庄严，如实修行毗婆舍那，求生彼国，是名观察门。（梵语毗婆舍那，华言观，谓观破昏暗之心也。）谓离无所有处，修非有想非无想定时，常以观慧，观察所修之法，能修之心，於是发非想处定，即能了达非想处犹有细想，虚诳不实，非是涅盘安乐之法，心不爱著，是为特胜。（梵语涅盘，华言灭度。）待即对待之义，谓诸有情，欲求三界有系缚之乐，及出世间不系缚之乐，於彼诸缘，或为求得，或为受用，观彼对此，是名观待因。心即第六识也。谓此识心，体性流动，若□若细，若内若外，念念生灭，皆悉无常。众生颠倒，计以为常，故令观心无常也。谓端坐正念，面向西方，心作妙观，或想阿弥陀佛眉间白玉毫相光，乃至足下千辐轮相，如是从上至下，从下至上，展转观之，观想纯熟，三昧现前，临命终时，决得往生极乐世界矣。（梵语三昧，华言正定。）细心分别为观。谓行者既证初禅，即以细心分别禅中诸妙功德，境界分明，故名观支。
细心分别名观，谓行者既证初禅功德，即以细心分别此禅定中色法，诸妙功德，境界分明，是欲界之所未有也。谓菩萨住是三昧，於诸三昧出入自在无碍，故能以慈悲怜愍平等之心，观於十方，众生皆得度脱，是名观方三昧。谓离三禅，入四禅时，常修观慧，发不动定，了达定中心识虚诳，念念生灭，是为特胜。谓如来将欲降生，先观众生可度之时至与未至。以度生时至，故现降生也。谓菩萨生如来家，住童真位，普能观察一一智慧法门，尽无量劫，演菩萨行，是名观普智门受生藏。（童真位者，即十住中之第八位也。劫，梵语具云劫波，华言分别时节。）谓修行忏悔者，当观所有诸恶不善之业，三世轮转，苦果无穷，沦溺生死大海，冥然无涯，如抱石沉渊，求出应难，是为观果报。（三世者，过去、现在、未来也。）法有善法恶法。人皆约法计我，谓我能行善行恶也。善恶法中，本无有我。若善法是我，恶法应无我；若恶法是我，善法应无我。众生颠倒，妄计有我，故令观法无我也。谓离识处，入无所有处时，常以观慧，照了所修之境，能修之心，於是发无所有处定，即能了达无所有处虚诳不实，心不爱著，是为特胜。观照般若者，谓观照之德，非照而照，了法无相，名为观照，即一切智也。（非照而照者，谓理本非照，因观而照，以显观照之德也。）
谓观照之德，非照而照，了法无相，名为观照，即一切智也。（非照而照者，照谓照明，谓理本非照，因观而照，以显观照之德也。一切智者，谓能知一切内法内名，一切外法外名也。）
观照即般若之智用也。谓因观照明了法无相，悉皆空寂，以显即体之用，故名观照般若。谓修禅观，即能破诸昏暗，观察分别因缘生灭之相，故於善恶果报，悉皆明了，不起惑业也。谓离虚空处定，入识处时，常以观慧，内自推捡，离虚空处离欲之心，於是发识处定，即能了达识定虚诳不实，心不爱著，是为特胜。谓修行之人，从无始来，不知诸法本性空寂，广造诸恶；今则了知贪□痴等一切恶行，起於妄念，妄念起於颠倒，颠倒起於人我之见。今既了达我心本空，罪性无依，以此翻破无明昏暗之心也。谓我罪性本空，无有实体，但从因缘颠倒而生，当知罪性不在内外，不在中间，本来是空，罪亦何有。若能运此心观，即是真忏悔也。谓修行忏悔者，当观自身，虽有正因灵觉之性，而为烦恼黑暗之所覆蔽，无了因力，不能得显，是为观自身。（正因者，即本有正性也。了因者，即解了诸法也。）谓依中道妙观，观於一念之心，具足三谛之法，无有缺减。众生、诸佛，平等不二，烦恼、生死，即是菩提涅盘。念念观之，即是供养诸佛、菩萨，是名观行供养。（三谛者，真谛、俗谛、中谛也。梵语涅盘，华言灭度。）谓既知一切法皆是佛法，必须心观明了，理慧相应，所行如所言，所言如所行，是为观行即佛，此五品位也。（理慧相应者，理即所观之理境，慧即能观之智慧。应者，当也。谓境智相当，则言行一致也。五品者，随喜品、读诵品、说法品、兼行六度品、正行六度品也。）谓佛於华严经中，说诸观行法门，行列排布，种种修因证果之理，为令众生观察修行，是名观行教。谓如来将欲降生，先观众生根机，熟与未熟。以此土众生根机成熟可度，故现降生也。谓如来将欲降生，先观世界何国居中，以迦毗罗国居大千世界之中，故於此国现降生也。（梵语迦毗罗，华言黄色。）谓菩萨观察一切法门，修学普贤诸行愿海，教化调伏一切众生，即得生如来家，是名观诸法门修行受生藏。（普贤，菩萨名也。）谓如来将欲降生，先观种族贵盛，以刹帝利种族极贵最盛，故於此族现降生也。（梵语刹帝利，华言田主。）身有内外，己身名内身，他人之身名外身。此内外身，皆揽父母遗体而成；从头至足，一一观之，纯是秽物。众生颠倒，执之为净，而生贪著，故令观身不净也。谓如来将欲降生，先观过去因缘，谁可为其父母。以净饭王、摩耶夫人真正无邪，宿有因缘，可为父母；故於此王宫现降生也。（摩耶，梵语具云摩诃摩耶，华言大术。）观者，分别观察之心也。谓修行之人，虽因前止，证诸禅定，而解慧未发，若心住定，则有味著之失。是故不著於止，起观分别，则无漏方便，因此开发，故以观为门也。（无漏方便者，漏谓因见、思惑，漏落生死也。将断此惑而证无生，故名无漏方便。）谓菩萨入是三昧，能遍见一切三昧，如住山顶，悉见众物，是名观顶三昧。谓菩萨发大愿心，誓欲了知无量无边不可穷尽一切微妙法门，无有遗余，故云觉了诸法。谓自既觉已，运无缘慈，广说诸法，开悟众生，皆令离生死苦，得涅盘乐，故名觉他。
谓运无缘慈度诸众生，皆令离生死苦，得涅盘乐，故名觉他。（梵语涅盘，华言灭度。）谓别教妙觉果佛，觉了一切法皆即中道，无能毁坏，故名觉坚。（妙觉佛者，谓自觉觉他，觉行圆满，不可思议也。）谓修菩萨行者，以无碍智慧，开示一切众生，令其了悟本有觉性，无所疑惑，是为觉悟方便也。谓能觉知一切烦恼与业果，俱时流转，虽能觉悟而未能断，故名觉悟随眠。谓无正知正见，而於五尘之境，常起恶觉，染爱生著，昏迷不了，是名觉惑。谓菩萨住是三昧，令诸三昧，变成无漏，与七觉相应，是名觉意三昧，（无漏者，谓惑业已断，不漏落生死也。七觉者，念觉、择法觉、情进觉、喜觉、轻安觉、定觉、舍觉也。）初心在缘为觉。谓行者於定中发初禅，清净色法，触其身根，心大惊悟。尔时初觉此触，故名觉支。
初心在缘名觉，谓行者在欲界，依未到地，发初禅色界诸净色法，触欲界身根，心大惊悟，即生身识，觉此色触也。（未到地者，谓在欲界修色界定，故以色界为未到地也。）谓通教第八地菩萨，觉了一切诸法自性之性，如幻如化，悉无所有；以无量神力，普入一切佛刹，迅疾如意，自在无碍，是名觉法自性性意生身。谓三惑净尽，众德悉备，位登妙觉，行满果圆，故名觉行圆满。（三惑者，见、思惑、尘沙惑、无明惑也。）初心曰觉，细心曰观，谓菩萨或修禅观之行，或起利生之心，虽有思惟，离诸散乱，随愿度生，平等无碍，是为觉观自在。角果者，谓大小诸豆等是也。解义者，谓善解如来所说诸经甚深法义也。盖依解以立行，修行以契理，则可以弘大教，可以证菩提，如佛弟子迦旃延善解契经是也。（梵语菩提，华言道。梵语迦旃延，华言不空。）谓修行之人，於习禅时，既解知觉观之心，攀缘外广，即当收□安住也。（初心在缘曰觉，细心分别禅味曰观。）谓第二会普光明殿，说十信法；第三会忉利天宫，说十住法；第四会夜摩天宫，说十行法；第五会兜率陀天宫，说十回向法；第六会他化自在天宫，说十地法；第七重会普光明殿，说十定等法，名修因契果生解分。盖进修六位之圆因，契证十身之妙果，令生胜解，故名解分。（十信者，信心、念心、精进心、慧心、定心、不退心、护法心、回向心、戒心、愿心也。十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，□喜地、离垢地、发光地、焰慧地、难胜地、现前地、远行地、不动地、善慧地、法云地也。十定者，普光大三昧、妙光大三昧、次第遍往诸佛国土大三昧、清净深入行大三昧、知过去庄严藏大三昧、智光明藏大三昧、了知一切世界佛庄严大三昧、众生差别身大三昧、法界自在大三昧、无碍轮大三昧也。六位者，十住、十行、十回向、十地、等觉、妙觉也。十身者，菩提身、愿身、化身、力持身、相好庄严身、威势身、意生身、福德身、法身、智身也。）解谓解了。谓菩萨由解十二部经，了知诸法义理，悉无疑碍，故名解大。谓依解行地，深解法性无造无作，不起生死想，不起涅盘想，心无所怖，亦无所欣，是为解满成佛。（解行者，解即解了，行即所修之行也。梵语涅盘，华言灭度。）不系名解，自在名脱。谓佛永离一切业累之缚，得大自在，具足常乐我净，是名解脱德。谓由观行阴，无造作相，即得解脱忍，以行皆悉无常，无有结缚也。谓菩萨习诸禅定，一切业惑，不能挠乱，行之既久，则无碍解脱，自然圆就，是为解脱成熟。谓身不杀、盗、淫，口不妄言、绮语、恶口、两舌，则自然远离惑业之缚，而得自在，是名解脱戒。谓佛远离一切执著，具二种解脱：一者，有为解脱，谓无漏智慧相应解脱；二者，无为解脱，谓一切烦恼净尽无余，是名解脱无减。（无漏者，谓不漏落生死也。无为者，谓称性而修，无所作为也。）谓佛於一切解脱中，知见明了，分别无碍，是名解脱知见无减。知以智知，见以眼见，谓二乘因此智眼於一切法知觉照了，当体即空，悉皆如幻，得证此身，故名解脱知见身。解脱者，离诸系缚自在无碍也。谓如来一切烦恼惑业，净尽无余，自在无碍，超胜一切，故名解脱胜。解缚得脱，故名解脱。有二种：一者，有为解脱，谓以无漏智慧，断有漏烦恼。二者，无为解脱，谓一切烦恼，灭尽无余，烦恼既尽，理本无为。由二种解脱，得证此身，故名解脱身。谓声闻初果之人，依於八智，能证八谛下无为之理，此八智已离惑缚，是名解脱道。（八智者，苦法智、苦类智、集法智、集类智、灭法智、灭类智、道法智、道类智也。）解脱即自在之义也。谓修圣道之人，离诸业缚，於法自在，即得长养一切菩提善根。如世之食，资益身根，是为解脱食。
解脱即自在之义。谓修行之人，因修出世圣道，断除烦恼惑业之缚，不受生死逼迫之苦，即得增长善根，资益慧命，犹世间之食，能养诸根，支持其命，故名解脱食。（已上五种，即出世间食也。）谓菩萨习诸禅定，则能远离生死，一切魔网悉皆不能缠缚，是为解脱魔□。谓菩萨胜解成就，能现种种色身，演说妙法，无障无碍，是名解自在。解即解了，行即修行。谓别教菩萨於十回向位中，修习中观，为入初地之方便，故名解行住。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）解即解了，行即修行。谓十行位中能解法性本空，顺修六度之行，发回向心，入十回向，故名解行发心。（十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。六度者，一布施、二持戒、三忍辱、四精进、五禅定、六智慧也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无碍解脱回向、法界无量回向也。）解行生者，谓善财童子於福城东初见文殊，得蒙开发而启信解，遂令参问诸善知识，皆获开示修行法门，乃至最后参见普贤，令其入於毛孔刹中，修行菩萨广大愿因，圆满诸佛无上道果。如此解行，即於一生而得圆满也。谓圣教之义难解，若能分明解释，训授於人，是为解说法师。谓六根成就，十月满足，而出於胎。身根触风而知寒热，故名为触，是为出胎现在果也。
触即触著。谓尼若与男身相触，起染欲心，是故为众所弃也。
谓妙衣上服，柔软细滑等触，以其实有触对，故名色也。
谓出胎已后，至三四岁时，六根虽触对六尘，未能了知生苦乐想，是名为触。谓心本清静，触境而兴，若触事遇缘而心不染著，是为难也。谓一切可觉之触，而对於身，是名触入。触因即触尘也。谓跋陀婆罗先於威音王佛所，闻法出家，於浴僧时，随例入室。忽悟水因，既不洗尘，亦不洗体，中间安然，得无所有，妙触清净，本来无染，於是得入圆通。故云如我所证，触因为上。（梵语跋陀婆罗，华言贤守。）谓身所触男女身分柔软细滑，及上妙衣服等，是名触尘。
触，即著也。谓男女身分柔软细滑，及纱衣上服等，是名触尘。触者，谓身分所觉种种诸触也。以其微细，故名触微。
谓身分所觉种种诸触，以其微细，故名触微。谓男女身分柔软细滑，寒时体温，热时体凉，及衣服等种种好触，能令众生乐著无厌，是名触欲。触即触著，谓身所觉冷暖细滑等触，名为触界。触即对也。谓六识所对色等诸尘，柔软细滑冷暖等触，而生喜乐，俱能资益诸根，故名触食。（六识者，眼识、耳识、鼻识、舌识、身识、意识也。按翻译名义注释云：见色爱著名食，岂非触食义耶？设非触食，何以观戏剧等，终日不食而不饥也。）
触即触对，谓六识所对色等诸尘，柔软细滑，冷暖等触，而生喜乐，俱能资益诸根，故名触食。又第六识触对可爱之境，而生喜乐，长养诸根，亦名触食。（六识者，眼识、耳识、鼻识、舌识、身识、意识也。按翻译名义注释云：见色爱著名食，岂非触食义耶？设触非食，何以观戏剧等，终日不食，而不饥也。）谓一切所说语言，无有谀谄，虚诳不实，是名言净戒。谓修菩萨行者，欲修无上正真之道，当守护口业，诚实不虚，所谓妄言绮语恶口两舌之过，悉皆远离，是为言常至诚。谓佛以言说显示，令诸众生悉皆知有如来智慧德相。经云：破一微尘，出大经卷等，是名言显示。谓华严经第一会至第八会，各有请问，皆以言说而答，是名言答。谓以一切言说，决择是非，辩论得失，故名言论。谓若闻巧言美语，称情适意，音声清雅，歌咏赞叹，无智愚人，不知其患，便生爱著，是名言语音声欲。言说者，以言音而说法也。谓如来或说过去、未来、现在之法，或说世间、出世间法，悉为化导众生。乃至恒河沙劫，说无穷尽。虽如是说，而不坏法性，亦不著法性也。谓计著种种妙音歌咏之声，以为有性，是名言说妄想。谓法身无相，本离言说，虽离言说，非言莫显，故名言说法身。言请者，谓以言说而请问也。即华严第一会三昧品中，普贤菩萨以言重请下之三品是也。（三品者，世界成就品、华藏世界品、毗卢遮那品也。）誉即赞誉，谓因喜其人，虽不对面，亦必潜以善言而赞誉之。要览云：阴为赞美曰誉。是也。谓由众生不闻、不知、不觉，於是起慈悲心，誓愿为说。故经云：我得阿耨多罗三藐三菩提时，随在何地，以神通力、智慧力引之，令得住是法中，是名誓愿安乐行。（梵语阿耨多罗三藐三菩提，华言无上正等正觉。譬喻周者，佛为中根之人，於上法说周中不悟，更作三车一车说。初许三车，是施权；后等赐大车，是显实。即譬喻品中所谈是也。（三车者，羊车、鹿车、牛车也。）谓数论师计：因中有果，因果不异，故名计一。谓行人於修定时，忽作是念，因有五阴，便有四大，与夫假名众生及诸世界。如是思惟，念念不住，即发智辩，能问能说，是非诤竞，离真实道，但执计世间之性，而不能发诸禅定，是名计世性痴相也。（五阴者，色阴、受阴、想阴、行阴、识阴也。四大者，地大、水大、火大、风大也。）谓勒娑婆论师计：因中有果，名一；因中无果，名异；有无双计，故名亦一亦异。计功多少者，智度论云：此食垦植收获，舂磨淘汰，炊煮及成，工用甚多。量彼来处者，僧只律云：施主减其妻、子之分，求福故施。凡受食时，当作此观。谓依前妄执，分别假名言说之相，是名计名字相。（假名者，虚假之名，谓依前执取相上，更立假名也。已上四相，皆论起惑。）谓意识於不现见事，计较量度，而起分别，故名计度分别。谓胜论师计：因中无果，因果不同，故名计异。谓行人於修定时，忽然发邪思惟，分别我及诸法，为过去灭而有现在我耶？为过去不灭而有现在我耶？因是思惟，见心即发，推寻三世。若谓是灭，即堕断见；若谓不灭，即堕常见。如是痴觉，念念不住，以此智辩，诤竞戏论，作诸恶行，障於正定出世之法，是为计断常痴相也。谓行人於修定时，忽尔思惟分别，谓我及阴等诸法，为定有耶？为定无耶？如是推寻，见心即发，随见生执；障於正定，是为计有无痴相也。（阴者，五阴也。）梵语计都末底，华言幢慧。谓此山纯宝所成，大威德阿修罗王咸在其中；以喻善慧地菩萨，善巧摄生，大力智行，如计都末底山王也。（梵语阿修罗，华言无端正。）谓尼犍陀、若提子计：因果亦非是一，亦非是异。不同计一计异，故名非一非异。讥者，诽也。谓因恶其人，本无其事，妄为实有，对众明说。要览云：阳为诽刺曰讥。是也。谓菩萨悯彼地狱之苦，而於众生念念记忆不忘而为说法，令诸众生藉此法力，从地狱出，生天人中，受诸快乐，是为记说示导。论藏者，即如来所说阿毗昙等论，及佛弟子所造诸论也。（梵语阿毗昙，华言无比法。）
论藏者，即阿毗昙等论是也。（梵语阿毗昙，华言无比法。谓圣人分别法义不可比也。）
论藏者，即大智度论、十地经等论。是也。谓阿毗昙等论，决择辩论一切法义，皆以智慧分别，故云论诠慧学。（梵语阿毗昙，华言无比法。）讼习因者，谓诤讼交喧其事，发於隐覆，如鉴照烛，不能隐藏，故有业镜、火珠，披露宿业对验等报也。谓於如来所说一切道法，讽诵宣扬，梵音清彻，令人乐闻也。设得衰耗者，谓犯戒之人，既缺净行，纵使苦求所得赀财，福薄难消，悉皆衰耗也。无遮即周遍之义。谓修设普度大会，使一切沉魂滞魄，悉仗三宝慈力，皆得脱离苦趣，而获超升善道，是为福田。谓菩萨三贤位满即入初地，乃至七地；证遍满法身，生无边佛土，而不退转也。（三贤者，即十住、十行、十回向，诸位菩萨也。初地至七地者，欢喜地、离垢地、发光地、焰慧地、难胜地、现前地、远行地也。遍满法身者，谓法身之体，遍满一切处也。）谓第九会逝多林，说证入法界妙门。自第六十卷至第八十卷，共一品。初明佛果大用，后显菩萨起用修因，谓因果二门，俱时证入，故名证入因果也。（梵语逝多，华言胜林。菩萨，梵语具云菩提萨□，华言觉有情。）证入生者，谓舍利弗，於逝多林中，令海觉等六千比丘观察文殊师利无量功德、具足庄严。彼诸比丘闻是说已，心意清净，信解坚固，顶礼文殊，作如是言：仁者所有色身相好，愿我悉得。於是文殊为诸比丘开示演说大乘之法，令诸比丘成就深信，获大智慧，於一生内，证入法界也。（梵语舍利弗，华言身子。梵语逝多，华言胜林，即给孤独园也。梵语比丘，华言乞士。梵语文殊师利，华言妙德。）谓第九会逝多林说入法界品，名依人证入成德分。盖由前大行既具，随事显理，而善财童子历事善知识，随所见闻，无不证入，故名证分。（梵语逝多，华言胜林。）证即证入，谓入初地乃至第十地。而此证者，无有境界；惟真如智，名为法身，法身显发，故名证发心。谓真如法性之理，是诸佛所证之境界。离念绝想，皆悉真如，是名证境。谓观世俗假立之法皆空，证得预流等果也。（预流者，预入圣道之流，即初果也。）谓法身体遍，物物皆具，但以迷故，不能究显，若不造修，何由证得。故以始觉之心，契於本觉之理，始本不二，即究竟觉；是名证得法身。谓声闻证得二空真如之理，即是胜妙之义也。（二空者，人空、法空也。）谓自己所证之法，为欲令他得证，方便教授，是名证教授。谓依净心地，得无分别寂静法智及不思议胜妙功德，是为证满成佛。（净心地者，即妙觉佛位也。）谓修菩萨行者，净行已成，功德已圆，得证佛果，故名证白法。证即能证之体，自证即所具之法。谓能持前自证分、见分、相分，即是此识之本体，以能亲证自证分，故缘见分不谬，是名证自证分。证，验也。谓引己所证，以验之也。如云此是苦，我已知，不复更知；此是集，我已断，不复更断；此是灭，我已证，不复更证；此是道，我已修，不复更修，是名证转。证道亦有二：一谓别教菩萨於初地位中，破无明微细之惑，证中道真实之理，是名约行证道；二谓如来自说，此十地法，我已亲证，是名约说证道。诃婆，大品般若经作火，梵语具云火夜，华言唤来。谓虽知一切法无音声相，亦可呼召无缘令其有缘。经云：唱诃婆字时，入般若波罗蜜门，名观察一切无缘众生，方便摄受，令出生无碍力。识者，谓初入胎，阿赖耶现行之识种也。以由过去无明业行为因，而此识与父母三缘和合，乃有色身增长，是为胎中现在果也。（梵语阿赖耶，华言藏识。）
谓由过去惑业相牵，致令此识，投托母胎，一刹那间，染爱为种，纳想成胎，是名为识。（梵语刹那，华言一念。）识，即心也。谓既得空处天定已，即以识心遍缘虚空，而虚空无边；以无边故，定心复散。於是即舍虚空，转心缘识；与识相应，心定不动，现在过去未来之识，悉现定中，与定相应，心不分散。此定安隐，清净寂静，是名识处天定。谓既得空处天定，识缘虚空，定心复散乱，即舍虚空，转心缘识，心定不动，感报而生无色界识处天，此识即依识处而住，是为识处天识住。谓行者复厌虚空无边，缘多则散，能破於定，即舍虚空，转心缘识，心与识法相应，是名识处定。谓人修禅定，既得虚空处定已，心缘虚空，虚空无边，缘多则散，能破於定；即舍虚空，转心缘识。心与识法相应，则过一切无边虚空处，入一切无边识处。其心次第而入，无有杂念间隔也。（过一切无边虚空处者，既入识处，则超过虚空处也。）谓行人若舍虚空处，一心缘识入定时，即观此定依五阴等，悉皆无常、苦、空、无我、虚诳不实，心生厌背，而不受著，故云识处背舍。（五阴者，色阴、受阴、想阴、行阴、识阴也。无常者，谓五阴之身，终归坏灭也。苦者，谓身有生死逼迫等苦也。空者，谓身由四大假合而成，本来空也。无我者，谓四大各离，谁是我耶？）识性无源，因於六种根尘而出，如根尘对起，分别妄生。众生昏迷，但随分别，不知性识明知，遍周法界，随众生心，循业发现，以由根境无边，识亦无尽，含吐十虚，宁有方所，故名识大。（六种根尘者，根即眼耳鼻舌身意六根也。尘即色声香味触法六尘也。十虚者，十方虚空也。）识即分别之义，幻事即幻术之事也。谓如幻巾为马，幻草木为人，皆幻力所成，本无实体。以譬众生识心分别诸法，皆随境生灭，亦无有实也。识性即识大也。谓弥勒菩萨，往昔劫中，於日月灯明佛所，而得出家，修习唯心识定。至然灯佛出世，方乃得成无上妙圆识心三昧，了一切如来国土，净秽有无，皆是我心变化所现，而悟入圆通。故云我以谛观十方唯识，识心圆明，得无生忍，斯为第一。（梵语弥勒，华言慈氏。）识无边处地者，即无色界第二天也。谓此天厌空处无边，转心缘识与识相应，心定不动，三世之识，悉现定中。住於此定，清净寂静也。（三世者，过去、现在、未来也。）识以分别为性，即心识也。所谓乐识、苦识、喜识、忧识，是名识界聚。识即了别之义。谓以眼、耳、鼻、舌、身、意六种之识，於诸尘境上，照了分别，和合积聚，故名识蕴。识即分别之义。谓识是分别幻识，实是般若真空，即幻识而明真空，是名识蕴实相。通即通达，谓菩提、涅盘、六度等法，其性虚通，而能显发实相之理，皆名为通。塞即蔽塞，谓生死、烦恼、六蔽等法，其性昏暗，以能蔽塞实相之理，不能显发，皆名为塞。若一[既/木]言之，如前破法遍中所破诸惑为塞，能破之法为通。若别途言之，於能破观法复起爱著，亦名为塞。所谓於通起塞。此塞须破，於塞得通，此通须护，但破塞存通。如除膜养珠，破贼护将。由上破法遍中，修之未悟，复恐於通起塞，於塞无通，所以立此通塞一门，捡彼破法遍，令於塞得通，於通无塞，故名识通塞也。（六度者，一布施、二持戒、三忍辱、四精进、五禅定、六智慧也。烦恼者，谓昏烦之法恼乱心神也。六蔽者，一悭贪、二破戒、三□恚、四懈怠、五散乱、六愚痴也。除膜养珠者，膜谓眼中所翳之膜，珠即眼中之睛也。）谓於定中，还取八背舍、八胜处中所见识色，使一切处无不周遍，故名识遍一切处定。识以执持为义，即第八识也。由前三食势分所资，能令此识增胜，执持诸根，故名识食。（第八识即藏识也。按翻译名义注释云：识食，地狱众生及无色界中无边识处天等，皆用识持，以为其食。）
识以执持为相。即第八识也。由前三食，势分所资，能令此识增胜，执持诸根，故名识食。（已上四种，名世间食。第八识即藏识也。按翻译名义注释云：识云识食，地狱众生，及无色界中无边识处天等，皆用识持，以为其食。）诈习因者，谓诈习交诱，发於相调，诈伪之心，引起不住。此业所感，故有□械鞭杖等报也。（调者，戏也、弄也。）谓诸比丘违佛正教，於世俗人前，诈现奇特之相，令其心生敬仰，而求利养，是为邪命。谓如来无畏说法，以示如实智用，通达一切，了了分明，无有能坏，亦无能胜。犹师子震吼，亦欲试其自身之力也。谓此人心怀轻慢，或先自晓了，而作念言：我且设问，试彼为解不解。若作此试问者，不应为答也。谓人不欺於人，护口四过，永无谄佞，是名诚信。（口四过者，妄言、绮语、两舌、恶口也。）诤，止也。谓以言论互止其失也。或因诸欲更相侵夺而起，或因身口恶行互相讥毁而起，或因有无等见彼此执著而起，皆由未离欲界贪□痴惑，坚执缚著；更相发忿，而起斗诤，兴种种论，故名诤论。谓行人修禅定时，著己所解之法为是，谓他所行所说悉以为非。外人所说不顺己情，即恼觉心生，而起□恨，障诸禅定，是为诤论□相。语业，即口所说之业也，有善有恶。若妄言、绮语、恶口、两舌，即口恶业也；若不妄言、不绮语、不恶口、不两舌，即口善业也。谓於诸贤圣及同修梵行人处，起慈善心，以语赞叹，彰其实德；他不闻者，令他得闻；复读诵经典，昼夜精勤，令他欢喜，是名语业行慈。谓法华一经所说之法，其语巧妙，乃如来金口梵音，会理直说，菩萨之心，无不欢喜，即圆顿一乘妙教之文，是名语善。语密即口密也。谓佛说法之时，或一里外闻佛音声，或十里、或百千万里外闻佛音声。又一会中，或闻说布施，或闻说持戒等，各各随心所闻，皆不可思议，故名语密。语即言语也。经云：谓我六十四种梵音，言语相生，无增无减，无有差别，与诸佛同一音故，是名语等。（六十四种梵音者，一流泽、二柔软、三悦意、四可乐、五清净、六离垢、七明亮、八甘美、九乐闻、十无劣、十一圆具、十二调顺、十三无涩、十四无恶、十五善柔、十六悦耳、十七适身、十八心生勇锐、十九心喜、二十悦乐、二十一无热恼、二十二如教令、二十三善了知、二十四分明、二十五善爱、二十六令生欢喜、二十七使他如教令、二十八令他善了知、二十九如理、三十利益、三十一离重复过失、三十二如师子音、三十三如龙音、三十四如云雷吼、三十五如龙王、三十六如紧那罗妙歌、三十七如迦陵频伽、三十八如梵王、三十九如共命鸟、四十如帝释美妙、四十一如振鼓、四十二不高、四十三不下、四十四随入一切音、四十五无缺减、四十六无破坏、四十七无染污、四十八无希取、四十九具足、五十庄严、五十一显示、五十二圆满一切音、五十三诸根适悦、五十四无讥毁、五十五无轻转、五十六无动摇、五十七随入一切众会、五十八诸相具足、五十九令众生意□喜、六十说众生心行、六十一入众生心意、六十二随众生信解、六十三闻者无其分量、六十四一切众生不能思惟称量也。）谓此人作意而言，此语难晓，他必不解，我且设问，为能答否。如是而故问者，不应为答也。误杀者，谓不作意误伤物命也。谓如来说经，盖为蒙昧愚痴之人，难便开化，故以现世可获福报因缘等，劝诱引导，令其欢喜顺从，而生正信，是为诱导。诳，虚妄也。谓以不实之言，欺己欺人也。诳习因者，谓诳习交欺，发於相罔，诬罔不止，其心飞扬，如风鼓尘，使人无见。故有腾掷飞坠漂沦等报也。诡诈不实曰诳，谓与世交接，语言虚诳，巧虑多谋，心不自安，而生恼乱，是名诳随烦恼。谓法华经唯谈一乘实相之理，显示诸佛菩提究竟之体，非彼声闻、缘觉之所能证，故名说一乘经。说一偈义经无量劫者，谓如来智慧辩才，演说一偈之义，虽经多劫，无有穷尽，称性宣扬，自在无碍也。经云：如来演一偈之义，经无量劫，义亦不尽。是也。（劫，梵语具云劫波，华言分别时节。）谓一切众生，其数无量，行亦无量；如来所说众生心行，略有八万四千种类。但为根性下劣众生，令其易得解入故也。谓佛真心现时，不碍众生真心现故，是名说听双全。谓生佛互在，则因果交彻，故众生心中之佛，为佛心中之众生说法；佛心中之众生，听众生心中之佛说法，是名说听双存。谓佛即众生，故非佛；众生即佛，故非众生。互夺双亡，则说听双寂。故净名经云：其说法者，无说无示；其听法者，无闻无得。是也。
谓众生全在佛，则同佛非生；佛全在众生，则同生非佛。两相形夺，二位齐融。则佛心中之众生无听，众生心中之佛无说，是名说听双寂。说尽苦道者，说能尽诸苦之道法也。无所畏者，如佛言，我所说圣道，能出世间，能尽诸苦，故得安隐，得无所畏，在大众中作师子吼，能转法轮；诸沙门、婆罗门、若天魔梵、若复余众，实不能转，是为说尽苦道无所畏。谓诸比丘，於彼得利，於此称说；於此得利，於彼称说，令人动心，而求利养，是为邪命。谓比丘入於大众中，不宜杂说论世俗事，若自说法，若请人说法，是为说於法语。（亦名解说品），说法者，宣传圣言也。谓由读诵故，内解转胜，而复外资讲说，导利於人，化功归己，心倍胜前，是名说法品。经云：若有受持读诵，为他人说。是也。（化功归己者，谓以说法，广济於他，其功则归於己矣。）谓说大小乘偏圆之法，咸令众生悟入佛之知见。一音宣演，不可思议。经云：如来能种种分别，巧说诸法，言辞柔软，悦可众心。是也。（偏圆者，谓小乘之法，所谈之理，非中名偏。大乘之法，所谈之理，具足圆满，名圆也。）谓若有人乐闻正法，即当随其根机，方便演说，使之闻法领解，修因证果也。谓二乘及小教菩萨，不能一时遍答众问，未得名普；今圆教菩萨，一音演法，殊方异类，皆悉得解，故名说法普。谓佛将说法华，先说无量义经，而为法华作序。从一法说无量义，会无量义归於一法，故无量义经为法华会多归一之序。经云：说大乘经名无量义。是也。且说法乃佛之常仪，何得为瑞？盖佛说无量义经虽竟，时众不散，待於后闻，此事奇特，与常说异，故名说法瑞。谓菩萨既成道已，便欲说法，度诸众生。即自思惟，无能信受者，若我住世，於事无益，不如入於涅盘。尔时梵天前白佛言：世尊今日法海已满，法幢已立，润济开导，今正是时。云何欲舍一切众生，入於涅盘而不说法。是时如来受梵王请已，即往鹿野苑中，先为□陈如等五人，转四谛法轮，及说大小乘种种教法，是名说法相。（五人者，□陈如、马胜、跋提十力、迦叶、拘利太子也。四谛者，苦谛、集谛、灭谛、道谛也。）谓如来无碍大智，知诸众生善恶业因及善恶果报，或以声闻、缘觉之法及以大乘之法而得解脱，如是知已，则现一切神变而为说法，是名说法神变。谓如来出世，本欲便说大乘之法，盖缘机器不纯，不得已而权说三乘之法，委曲调停，方堪入实，所以历四十余年，更三百余会。最后至於法华会上，方显真实。故经云：正使出於世，说是法复难。此举大法之难说也。谓行忏悔时，当说自身所犯罪名，或得僧残罪，或波逸提罪之类，对众发露，不得覆藏也。（僧残罪者，如人被斫，犹有咽喉，故名为残。若犯此罪僧，作法除故也。梵语波逸提，华言堕，谓死堕地狱也。）谓如来宣说殊胜妙行，令人信向也。盖欲登妙位，非行不阶。故说无量胜行，使一切菩萨及诸众生，依教立行，造修证入也。说即说法，通即辩说无碍，相即起用化他之相。谓以方便，随顺众生根器浅深，为其演说，无有障碍，是名说通相。谓华藏世界之外，十方各有无尽法界刹海，而一一刹海，如来遍於其中，常说斯经。故云说遍余刹海。刹，梵语具云刹摩，华言土田。谓最中无边妙华光香水海中，有世界名普照十方。炽然宝光明而为世界之种，摄二十重佛刹微尘数世界，乃至不可说佛刹微尘数世界，而如来遍於其中常演说法，故云说遍刹种。（世界种者，种犹本也。谓舍（编者注：「舍」疑是「含」）摄无尽刹海也。二十重佛刹者。一、最胜光遍照，二、种种香莲华妙庄严，三、一切宝庄严普照光，四、种种光明华庄严，五、普放妙华光，六、净妙光明，七、众华焰庄严，八、出生威力地，九、出妙音声，十、金刚幢，十一、恒出现帝青宝光明，十二、光明照耀，十三、娑婆，十四、寂静离尘光华，十五、众妙光明灯，十六、清净光遍照，十七、宝庄严藏，十八、离尘，十九、清净光普照，二十、妙宝焰也。）谓上六种，各是一类。彼诸刹土，皆以尘成。一一尘中，皆有佛刹。是故如来遍彼尘内刹中，常演斯法。经云：华藏世界所有尘，一一尘中见法界。故云说遍前六类刹尘。华藏者，谓香水海莲华上含藏诸世界也。谓一华藏世界，有十不可说佛刹微尘数世界种，每一种中，含摄二十重佛刹微尘数世界，乃至各有不可说佛刹微尘数世界布列安住。此诸世界如来往昔因中修行严净，故於其中，恒说斯经。故云说遍华藏。谓於此不论成刹之尘，唯取尽虚空界，但可容一毛端之处，各有无边刹海，如来於中常转法轮。经云：一毛端处所有刹，其数无量不可说。尽虚空量诸毛端，一一处刹悉如是。故云说遍尽虚空界。谓树形世界，江河形世界，回转形世界等，一切异类形相不同，而如来遍於其中，转斯法轮。故云说遍异类树形等刹。谓如来演说此法，遍诸刹尘，犹如帝网无尽也。盖前诸类一一微尘，各摄无边刹海。此之刹海所有微尘，彼诸尘内复有刹海，是则尘尘不尽，刹刹无穷。犹如帝释殿上，珠网交光，重重无尽。而如来遍於其中，常演说法，亦复如是。故云说遍犹帝网。（梵语释提桓因，华言能天主。言帝释者，华梵双举也。）同类一界者，以百亿世界与一世界同类也。谓如来於一百亿世界说法时，而一一世界之中，各有百亿阎浮提，乃至百亿色究竟天，於此之时，悉见如来坐莲华藏师子之座，为十佛刹微尘数诸菩萨众之所围绕，而演说法。故云说遍百亿，同类一界。（色究竟天，即色界第十八天也。千佛刹，即十方佛土也。）梵语阎浮提，华言胜金洲。谓如来於阎浮提，七处九会，为诸大众，演说此法，而遍满十方法界阎浮提，亦同一时而说。故云说遍阎浮提。（七处者，一菩提场、二普光明殿、三忉利天、四夜摩天、五兜率天、六他化天、七逝多林也。九会者，一会菩提场、二会普光明殿、三会忉利天、四会夜摩天、五会兜率天、六会他化天、七会八会皆在普光明殿、九会逝多林也。）谓已调伏贪□痴等烦恼，而能宣说正法，为令众生入於佛道，是名说道沙门。说障道者，说彼魔、外障蔽圣道之法也。无所畏者，如佛言，我说障法，故得安隐，得无所畏，在大众中，作师子吼，能转法轮；诸沙门、婆罗门、若天魔梵、若复余众，实不能转，是为说障道无所畏。谓人不辞劳苦，口诵经文，心习其义；其义习熟，则能如说修行，证於道果，而得涅盘之乐，故名诵习经文先苦后乐。背文曰诵，谓习读既熟，不须对文自然成诵，是为诵经法师。看文曰读，背文曰诵。谓一大藏教佛祖至言，若读诵受持者，可以灭罪生福；或因言悟旨，而得心地开明，显发智慧也。谓诸佛、菩萨、声闻、缘觉诸善知识，将欲入灭，我悉劝请，久住於世，利乐众生。故云请佛住世。谓十方刹土诸佛，成等正觉，我以身口意业，殷勤劝请转妙法轮，普雨法雨，自他沾洽。故云请转法轮。（刹，梵语具云刹摩，华言土田。）诸事者，乃成事智，即变化土之体也。此是如来化身所依之土，以由往昔修习利他因缘，故能随诸有情心之所宜，而现种种净秽国土，令其成办众事，故以诸事为体也。谓法华经唯谈一乘实相之理，乃是诸佛真如法身舍利，[一/旦]古[一/旦]今，不迁不变，无有败坏，故名诸佛坚固舍利经。（梵语舍利，华言骨身，谓生身舍利；此云舍利，乃法身舍利也。）谓法华经唯谈一乘实相之理，诸佛由此法门，既成大菩提果已，复以广大善巧方便，为诸众生演说天人声闻缘觉诸菩萨法，令其悟入佛之境界，故名诸佛大巧方便经。大乘庄严宝王经云：诸佛亦求神咒，何况凡夫而不持诵耶？佛，梵语具云佛陀，华言觉。谓佛运慈悲之心，弘益一切众生，无所障碍，故名诸佛慈悲为力。谓法华经唯谈一乘实相之理，诸佛出世，无不以此法门，摧破一切众生烦恼障碍，令得解脱，故名诸佛所转法轮。谓法华经唯谈一乘实相之理，佛以善根未熟众生，非是受法之器，不即为其演说，故名诸佛秘密处。谓法华经唯谈一乘实相之理，此法甚深，唯佛能知，故名诸佛秘密法。谓诸佛於因中发菩提心也。经云：若人自发菩提心已，复能劝诸众生发菩提心，习学大乘法义，自既解脱，亦令众生解脱，是名诸佛菩提。（亦名去□慢），谓若人扫於寺地，即是去其□慢尘垢，诸天观见地净无尘，生□喜心，是名诸天欢喜。经云：诸天有大神通，神德无量，从彼命终，还生彼处，由佛德力，舍本天形，得作帝释，或作梵主，是时地亦大动。（帝释，梵语释提桓因，华言能天主。梵主，即梵天主也。）天即梵、释等诸天也。谓如帝释，每於善法堂上，常为忉利诸天演说般若大经等，是名诸天说。（梵语释提桓因，华言能天主，言帝释者，华梵双举。梵语忉利，华言三十三。梵语般若，华言智慧。）诸根互用者，谓如来眼等诸根，互相为用，自在无碍也。经云：如来一根亦能见色、闻声、嗅香、别味、觉触、知法。一根既然，诸根亦尔。是也。（一根者，即眼、耳、鼻、舌、身、意，六根中之一根也。）谓如来所演妙法音声，众生一闻，诸根适悦也。谓虽得人身，或有盲聋□哑，则为残废；六根完具，是亦难得。故云诸根难具。（六根者，眼根、耳根、鼻根、舌根、身根、意根也。）谓此宗计一切诸法，唯有假名，无实体性，是为诸法但名宗。谓世间一切诸法，能显义理，皆为教体也。净名经云：或有佛土，以佛光明而作佛事；香积世界，餐香饭而三昧显；极乐佛国，水鸟树林，皆宣妙法；华严性海，云台宝网，同演法音，毛孔光明，皆作佛事。是也。（香积，佛国土名也。香饭者，即维摩诘遣化人诣彼国所取之香饭也。梵语三昧，华言正定。）谓一切诸法，互融互即，不相妨碍。如一法舍己同他，则举体全是於彼；若一法摄他同己，则令彼一切即是己体。经云：一即是多多即一。是也。谓五阴、十二入、十八界等法，无有实相，一切皆空。无取无舍，能离一切诸见，是名诸法空。（十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）漏即漏落，谓漏落生死也。菩萨以智慧力，所有一切烦恼，悉皆灭尽，则能永断生死诸漏；如日没时，光明隐灭，则群动皆息也。谓如来说法之音，具足一切诸相也。诸缘各异者，谓诸法缘起各不同也。盖诸法递互相望，要须体用各别，不相杂乱，方成缘起。经云：多中无一性，一亦无有多。是也。非一曰诸，邪解曰见。谓推理不当，而偏见分明，作决定解，名为见也。此之诸见，或因禅发，或因闻发。因禅发者，谓初因心静，后观转明，见解通彻，有如妙悟。因闻发者，谓听本不多，广能晓悟，见解分明，问答聪辩。虽因禅因闻而发，既推理不当，皆属邪见，实非辩悟。此等见发，即须用观观之，令达正道，不为所障。为是须用观诸见境也。诸龙众者，谓龙有四种：一守天宫殿，持令不落；二兴云致雨，利益人间；三地龙，决江开渎；四伏藏龙，守转轮王大福人宝藏也。梵语诺讵罗，华言鼠狼山，此尊者与八百阿罗汉，多分住在南赡部洲。（梵语赡部，亦云阎浮提，华言胜金洲。）对文曰读，谓正心端坐，目睹经文，口宣句读，是为读经法师。看文曰读，背文曰诵。谓内修圆观，更加读诵，如膏助火，心观益明，是名读诵品。经云：何况读诵受持之者。是也。调即调治。谓调伏见、思烦恼，及根本无明之惑，皆顺正理，心心寂灭，不令再起，是名调伏摄。谓比丘犯法，未曾忏悔，凡饮食坐起语言一切僧事，皆不得与众共。而使其心调停折伏，自能知过改悔，求僧忏罪，不复更作；是名调伏羯磨。谓如来无畏说法，亦为破坏富兰那等□慢之心，令其调伏，而生正信。犹师子震吼，调伏大香象也。（梵语富兰那，无翻，外道名。）谓具大丈夫力用，而说种种诸法，调伏制御一切众生，令离垢染，得大涅盘，故号调御丈夫。（梵语涅盘，华言灭度。）谓如来以大威神之力，调伏暴恶众生，令其舍恶迁善，不失时宜，是为调恶众生化不失时。谓法华一经所说之法，清净洁白，唯谈中道之理，而无空假二边，瑕秽之相，即圆顿一乘妙教，调和柔顺，是名调柔善。调练者，调停练习也。谓於可厌患之法，调停练习，令心厌离，是名调练心作意。佛往昔於罗阅只城，有长者名须檀，家富多财，子名须摩提。其父须檀命终已后，摩提异母弟名修耶舍摩提，不欲与弟分财。一日与弟执手，共登耆□崛山，将至高崖，便推置崖底，以石[土*追]之，其弟命绝。佛告舍利弗：长者须檀者，我父王白净是也。须摩提者，则我身是。修耶舍者，今提婆达多是也。以是因缘，我於耆□崛山经行，为提婆达多举崖石以掷我头，山神以手接石，石边小片，迸中我脚，拇指破而血出。（梵语耆□崛，华言鹫头，即灵鹫山也。须檀、须摩提俱无翻。）梵语调达，华言天热。谓其生重恶心，推山压佛。金刚力士为护佛故，以金刚杵反却掷之，碎石迸来，伤佛足指出血，而得罪报。谓如来音声，随机说法，调伏众生，使其信顺也。谄，佞也。谓以巧言取悦於人，使其亲厚於己也。谓谄佞阿谀，媚悦人意，心恒愧赧，而不自安，是名谄随烦恼。谓闻他人读诵解说一切经法，深生爱乐，而专心审听也。谓审察诸法体性虚幻，本无生灭，信解真实心无妄动，安然忍可，是名谛察法忍。大乘即佛菩萨所乘之法也。谓人宿无善种，不能信受如来之法，而於大乘经典，妄生谤毁；既无修种之因，当受地狱之报。如世重病，实难治也。谓比丘入大众中，常用谦和，永绝□慢，应自卑下，如拭尘巾，是为谦下自卑。谓修行之人，虽值善友知识，种种说法，而禀性愚钝，於所受法，错谬领解，亦不能得佛果菩提也。谓转轮王出游之时，其军士皆乘象也。象渡河者，喻菩萨之人也。谓菩萨修六度万行，利益众生，断见、思惑，及断习气尽，而证菩提。如象之渡河，得其底也。（六度者，一布施、二持戒、三忍辱、四精进、五禅定、六智慧也。见、思惑者，意根对法尘而起分别曰见惑；眼耳鼻舌身贪爱色声香味触五尘曰思惑。习气者，即见、思余习之气分也。）谓人处於豪贵，而能厌於欲乐，折节求道，是为难也。谓豺狼竞来[齿*齐]（音剂）啮罪人，肉堕骨伤，脓血流水，苦痛万端，久受苦已，乃出此狱，复到剑树地狱。谓人不犯外色，护戒奉斋，是名贞洁。经云：所有十方一切佛刹，极微尘数中，一一各有一切世界极微尘数佛。一一佛所，各有菩萨海会围绕。我以普贤行愿力故，悉以上妙诸供养具而为供养，所谓华□、音乐、伞盖、衣服及烧种种香，然种种灯，一一如须弥山。以如是等诸供养具，常为供养，是名财供养。（梵语须弥，华言妙高。）
谓以世间财宝及以种种上妙诸供养具，供养诸佛、菩萨，是名财供养。（菩萨，梵语具云菩提萨□，华言觉有情。）谓菩萨於众珍宝，随所念愿，应时即至，是名财力。谓如有人，不能经营生理，少有财物。寿虽未尽，积蓄素无，或因饥饿，或由冻苦，遂致於死，是名财尽寿不尽死。谓吝惜财物，无怜愍心，见诸贫穷困乏，不能惠施，是名财悭。谓菩萨由布施力，必定常得大财成就，是名财成决定。财施者，谓以饮食、衣服、田宅、珍宝等，一切自己所有资身之具，悉能施与它人也。金光明最胜王经云：财施之福，不出三界，唯伏贪爱，但济一世之贫，而不能令其得道，譬如灯光止明一室。是也。（三界者，欲界、色界、无色界也。）
谓自能持戒，不侵他人财物；又能以己之财，施与他人，是名财施。财即世间一切赀财也。谓人以财物为养己之资，故至贪求，恋著不舍，是为财欲。谓其先世不能布施，不作众善之福，是故现世乏於资生种种财物，是名财贫。谓此定即能守持世间、出世间贤善之法，故名贤守定。谓人不盗他人财物，布施无悭，济诸穷乏，是名贤良。贤首，谥号也。讳法藏，其先，康居国人。唐则天诏於太原寺，开华严宗旨，感白光自口而出，须臾成盖，万众□呼。召对长生殿，指殿隅金师子，以喻法界体、用，而为说法。则天领解，遂著其说，为金师子章，是为五祖。唐朝贤首国师，凡解一经题目，必以能诠之文，所诠之义，而判释之。如大方广佛华严经，上之六字是所诠，经之一字是能诠，余经亦然；是为贤首能所释题。梵语质多翳迦阿羯罗多，华言心一境性。谓摄心一境，策励正勤而修习也。贪习因者，谓贪习之心，往来计□，发於相吸，吸揽不止，则感於水，积风为寒，结水为冰，故有寒冰地狱之报也。（吸，入息也。）引取之心名为贪。谓於一切物及顺情之境，引取无厌，是为贪使。谓於五尘顺情境上，引取无厌，昏迷不了，是名贪惑。（五尘者，色尘、声尘、香尘、味尘、触尘也。）贪欲者，谓於顺情之境，贪著乐欲，心无□足也。贪即引取无厌也。谓诸众生，贪著世间色欲财宝，恣纵心情，而无厌足，由此贪惑之所驱役，流转三界，故名为使。（三界者，欲界、色界、无色界也。）谓贪欲之罪，亦令众生堕三恶道；若生人中，得二种果报：一者心不知足，二者多欲无厌，是名贪欲果报。贪欲者，引取无厌曰贪，希须乐慕为欲。谓诸众生贪爱世间男女色声香味触法，及财宝等物，无有厌足，以此贪欲盖覆心识，禅定、善法不能发生，沉滞三界，不得出离，故名盖也。谓多贪多欲，懒惰睡眠，掉举破戒，亦不能学如来正法，是名贪欲重障。（掉者，动也。）引取之心，名之为贪。若以迷心对一切顺情之境，引取无厌，是名贪毒。贪即贪爱。谓於五欲顺情等境，求而未获，爱而不舍，以不舍故，便起烦恼，故名贪烦恼。（五欲者，色欲、声欲、香欲、味欲、触欲也。）谓贪爱之心，对一切顺情之境，著欲无厌，是为贪病。其病当以不净之观为药而对治之。令其观於自他之身，一一不净，何所可贪。此观若成，此病即去，而心寂静矣。谓众生贪著三界生死之法，广行不善，由此能招未来苦果，不得解脱，是名贪结。
贪者，贪著无厌也。谓欲界众生，於顺情境上，起於贪心，无有厌足，由此贪惑，系缚三界，无有出期，故名结也。（三界者，欲界、色界、无色界也。）引取之心，名为贪。谓众生於五尘可意之境，贪染生著，起诸惑业，因被缠系，不得解脱，故名贪缚。（五尘者，色尘、声尘、香尘、味尘、触尘也。）谓法将灭时，出家之人，多贪利养，广殖田园，惟思口体之奉，不以勤苦为劳，遂致身多疾病，不能流通佛教，是为法没时之秽行也。引取之心为贪，谓於六尘等顺情之境，引取无厌，恋著不舍，故名贪著心。（六尘者，色尘、声尘、香尘、味尘、触尘、法尘也。）谓於欲界、色界、无色界一切顺情之境，耽染取著，而起诸见，是名贪见。贪者，引取无厌也。谓此贪欲之惑，潜伏藏识，随附不舍，而为种子。能生一切贪染之欲，故名贪随眠。贫女，譬无明烦恼；贵胎者，即贫女胎中所怀贵人，譬如来藏。谓一切众生无明烦恼之中，而有如来清净法身之体，而不能见。如贫女怀贵人之胎，而不自知也。论云：譬如孤独女，身怀转轮王。是也。贫家譬众生，宝藏譬如来藏性。谓一切众生无明烦恼身中，而有如来藏性。犹贫人屋内，而有珍宝之藏也，贫人虽有宝藏，为地所覆，而不能见。众生虽具法身，为无明烦恼所覆，而不能显也。论云：譬如贫人舍，地有珍宝藏。是也。谓贫穷之人，虽无财物供养，若能礼事恭敬，亦得福报，是名贫福田。贫穷者，谓因前世盗他财物，令彼空乏，故感今生自亦贫穷也。谓人自厄於贫乏，而能随力辍己济人，是为难也。谓若见贫穷困苦之人，当起慈愍之心，以己所有资生等物而给施之，虽不求报，则亦自然获福，是名贫穷福田。谓菩萨运平等心，见一切众生虽乏功德法财以自庄严，而知其本有法身，无德不备。是以心常爱念，不生轻慢，是为贫贱不轻。谓比丘当乞食资身，清净活命。若不为众，私自藏贮谷粟米麦，是为不净。谓如来所说之经，贯穿一切深妙义理故也。谓此一念之心，於境既能求觅，则贯透通彻，知其善恶也。贵姓者，谓勋戚尊贵，世称阀（房越切）阅（欲雪切）之族也。（明其等曰阀，积其功曰阅。）谓有盗贼所住之处，忌於结界建坛，诵咒作法，以其多损害心，妨於道行，难以安住作法也。资具者，资生之具也。谓劫末时，此赡部洲，人民饥馑，以□稗等为上妙食。至劫增时，安隐丰乐，种种地味自然出生，乃至谷果等类，渐渐充足，是名资具增盛。资具即资生之具。谓菩萨能以无量珍宝、种种资具，严饰一切世界，清净无碍，是名资具自在。资，犹助也。谓现对尘境所起之心，及诸惑相资熏发而成染净等事，故名资熏。谓十住、十行、十回向诸位菩萨，以福德智慧为助道资粮，故名资粮位。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）
资粮位者，如人远行，必赍粮以为路资也。其位有三：一、五停心，二、别相念，三、总相念。若欲出於三界，必以此三种观法，而为资粮也。（五停心者，一多贪众生不净观、二多嗔众生慈悲观、三多散众生数息观、四愚痴众生因缘观、五多障众生念佛观。别相念、总相念者，谓四念处：一观身不净，二观受是苦，三观心无常，四观法无我。若各观察，则名别相念；若总观察，则名总相念。三界者，欲界、色界、无色界也。）谓资益身躯，颜容丰盛，故云资色。谓修行之人，若无饮食，则身疲力倦，命且不支，岂能进道。若得饮食资益於身，则心安体健，乃可进道。故须食也。谓诸经中，凡菩萨等称赞叹美佛之功德，多以偈颂也。谓修净土之人，清净口业，称叹如来名号功德，光明智相，如实修行，求生彼国，是名赞叹门。谓行人观赤色照耀，胜於背舍八色光明中所见赤相，亦不起法爱，故名胜处。谓菩萨修戒定慧，破诸烦恼，证於赤色三昧。以此天果报，宫殿服玩一切皆赤，故以此三昧，令其舍离一切烦恼，亦得证此也。谓畜生由下品十恶之业所感，常为刀杖之所伤害，受报血涂，故取南方赤色以喻之也。谓於定中，还取八背舍、八胜处中所见赤色，使遍一切处皆赤，故名赤遍一切处定。谓外道修行，常热炙身，及熏鼻等，甘受热恼，执此苦行，以为得果之因，是名赴火外道。起者，自下渐高之谓。起有三相：一方独起名起，四方俱起名遍起，八方齐起名普遍起。谓依前名字，执取生著，造种种业，是名起业相。谓眼耳鼻舌身意之六识，对六尘之境，能起分别染净等事，故名起事心。（六尘者，色尘、声尘、香尘、味尘、触尘、法尘也。）二用者，谓依前净体起於二用也。一者，海印森罗常住用。谓入海印三昧，照真如性，妄尽心澄，众德并现。犹如大海风息，水澄万象，齐鉴森然，交罗常住不动也。二者，法界圆明自在用。谓入华严三昧，照法界体，众德具足，万行庄严，光明照彻，圆融无碍也。（梵语三昧，华言正定。）六观者，即依前五止，而修即止之六观也。一者，摄境归心真空观。谓观世间一切诸法，唯一心造，心外更无一法可得，境本空寂，无有实体也。二者，从心现境妙有观。谓依体起用，具修万行，庄严佛土，成就报身也。三者，心境秘密圆融观。所言心者，谓无碍心，诸佛证之以成法身也。境者，谓无碍境，诸佛证之以成净土也。然如来报身，及所依净土，圆融无碍，或身中现土，土中现身，心境双融，了无迫隘也。四者，智身影现众缘观。谓智体唯一，能鉴众缘，犹如日轮照现，迥处虚空，有目之流，无不亲见也。五者，多身入一镜像观。谓以大止妙观法力加持，故得一身作多身，多身入一身，如镜现像，无有障碍也。六者，主伴互现帝网观。谓毗卢遮那自身为主，十方诸佛、菩萨为伴，或以一身为主，多身为伴，主伴互现，重重无尽，如帝网珠，光光交映，无有穷尽也。（帝网者，帝释殿前千珠宝网光。梵语毗卢遮那，华言遍一切处。）念佛之人，能离世间杂染之法，复於利养等事，常生知足之心，是名起净意心。谓菩萨修行般若，虽观一切性空，常以广大悲愍之心，誓拔一切众生之苦，令得解脱，是为起增上悲。谓修菩萨行者，常运大悲心利益一切，於诸破戒众生，方便遮止，不令为恶。是以无量福德由此而生也。谓於五阴等法中，妄计我能起造后世罪福之业，故名起者。谓闻此经广说圆融妙行，即一行顿成诸行，是以起深信解，发意修行，成起行益。念佛之人，虽观如来相好，而不生爱著之心；於无念中，常念彼佛，是名起随念心。谓正见现前，则能超过断、常二见，是名超二见境界。（断、常二见者，谓外道妄计此身灭已，再不更生，是名断见。复计此身灭已，后当更生，是名常见也。）超入三昧者，谓离欲界不善法，有觉有观，入色界初禅，从初禅起，超入无色界非有想非无想处。非有想非无想处起，入灭受想定。灭受想定起，还入初禅。从初禅起，入灭受想定。灭受想定起，入二禅。二禅起，入灭受想定。灭受想定起，入三禅。三禅起，入灭受想定。灭受想定起，入四禅。四禅起，入灭受想定。灭受想定起，入空处。空处起，入灭受想定。灭受想定起，入识处。识处起，入灭受想定。灭受想定起，入不用处。不用处起，入灭受想定。灭受想定起，入非有想非无想处。非有想非无想处起，入灭受想定，是为诸佛菩萨超入三昧之相。若声闻之人，但能超入一定，而不能超入二定，况能如上所明，自在超入也。（不用处，即无所有处也。）超出三昧者，谓从灭受想定起，入散心中。散心中起，入灭受想定。灭受想定起，还入散心中。散心中起，入非有想非无想处。非有想非无想处起，住散心中。散心中起，入无所有处。无所有处起，住散心中。散心中起，入识处。识处起，住散心中。散心中起，入空处。空处起，住散心中。散心中起，入四禅。四禅起，住散心中。散心中起，入三禅。三禅起，住散心中。散心中起，入二禅。二禅起，住散心中。散心中起，入初禅。初禅起，住散心中，是为诸佛菩萨超出三昧之相。若声闻之人，但能超出一定，而不能超出二定，何况如上所明自在超出也。子地，即登地菩萨，等视众生，犹如一子，谓诸佛菩萨，能以第一义心，发明智慧，正见现前，则超於十地，而成正觉，是名超子地境界。（十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地。菩萨得证此地，能发生佛法，故言地也。）趣即向也，谓诸有情，不问男子、女人、老、幼、贵、贱及天、龙、神、鬼，罪业所感，悉同受之，故名趣果无间。谓身能飞行，履空如地，是为足不履地。谓足下安立，皆悉平满，犹如奁底也。（奁，力盐切。奁底者，即盒底也。）谓足之趺，高起如真金之色；趺上之毛，青琉璃色，种种庄饰，妙好圆满也。（梵语琉璃，华言青色宝。）跟，足踵也。谓足之踵，圆满具足也。梵语跋□罗，华言好贤，此尊者与九百阿罗汉，多分住在耽没罗洲。梵语跋折罗，华言金刚，此宝出於金中，色如紫英，百炼不销，至坚至利，可以切玉，世所希有，故名为宝。梵语跋提，华言小贤，乃佛之家族也。梵语跋难陀，华言善欢喜。谓其能护国土，雨泽以时，瓶沙王年为一会以报之，百姓闻皆欢喜故也。以其无耳能听，故云无耳而听。（梵语瓶沙，又云频婆娑罗，华言模实，以身模充实也。）梵语路伽耶，华言顺世。谓此外道，计色心等法，皆从四大极微，能生□色；虽是极微，其体实有。以世间□物无常，极微之因不坏也。（四大者，地大、水大、火大、风大也。）谓身根，有形质可见，故名色也。身业，即身所作之业也。有善有恶。若杀生、偷盗、邪淫，即身恶业也；若不杀、不盗、不淫，即身善业也。谓身至诚敬礼诸佛菩萨，是名身业供养。谓於诸贤圣及同修梵行人处，起慈善心，以为礼敬烧香散华，种种供养；若见其病苦，随时供给，令他欢喜，是名身业行慈。（梵行，即净行也。）谓诸天众妙身殊异，香洁自然。福尽寿终之时，忽生臭秽，是为大衰相也。谓诸天众身光赫弈，昼夜昭然。衰相现时，其光不现，是为小衰相也。谓诸佛、菩萨、二乘及诸天等，身皆有光，亦能破暗，是名身光明。（二乘者，声闻乘、缘觉乘也。）谓身放光明，四面各一丈也。谓身根为识所依，能入於触，故名身入。
谓身根对触，即能觉触，是名身入。谓菩萨断除惑业，身器清净，成无上道，生灭自在，是名身净。（菩萨，梵语具云菩提萨□，华言觉有情。）谓身受诸戒，无有阙漏，无有毁犯，是名身净戒。谓菩萨之身，坚固清净，犹如金刚，火不能烧，刀不能断，於外道中最胜独尊，是为身力。身以积聚为义，谓此能含藏一切诸法，故名为身，由能领受第七末那识染净之缘所熏，而於善恶诸法不相混滥，是名身受差别。（梵语末那，华言意。）身口无过行者，谓身能远离杀盗等过恶，口能远离妄言绮语等过恶。法华经云：若读经时，不乐说人长短及经典过。是也。身命施者，谓但割身肉，济於饥饿众生，名身施；若全身施与，命亦随尽，名命施。此施极难极重，是名上品施。谓皮、肤、血、肉、筋、脉、骨、髓、肪（音方）、膏、脑、膜也。谓由恭敬礼拜如来，所获功德，来世得生善处，及於天上也。谓身体平正，威仪严肃，如师子王也。谓身能飞行，山海无碍，於此界没，从彼界出；於彼界没，从此界出；大能作小，小能作大，随意变现，是名身如意通。谓愿我身如虚空，包含万物，与诸众生，平等无二，同证法性。谓身应当远离十种之事：一、远离豪势，二、远离邪人邪法，三、远离凶险嬉戏，四、远离旃陀罗，五、远离二乘众，妨修大乘之行故，六、远离欲想，七、远离不男之人，八、远离危害之处，九、远离讥嫌之事，十、远离畜养。既远离已，常好坐禅，修摄其心，是名身安乐行。（梵语旃陀罗，华言屠者。二乘者，声闻乘、缘觉乘也。）谓舍家恩爱及众缘务，闲居静处，远离愦闹，身诸恶行一切不作，是名身寂静。谓如来处大会中，众见佛身，或黄金色，或白银色，或杂宝色，或长丈六，或长一里十里，乃至现大神变，皆不可思议，故名身密。谓修菩萨行者，当谨守身业，毋令放逸，所谓杀盗淫等一切恶法，断而不行；及诸不善律仪，亦皆无犯，是为身常恭谨。（菩萨，梵语具云菩提萨□，华言觉有情。）身心无倦者，谓菩萨整肃身心，修诸胜行，常起慈心，摄化众生，无有懈倦也。谓人礼佛，口唱佛名，心存相好，身业翘勤，恭敬供养，无有异念，是名身心礼。谓菩萨修行时，舍身命财，无有吝惜。虽被割截身体，而能忍受，是名身忍行。身以积聚为义，谓积聚诸根而成身也。菩萨观察所有身中，从我所起，诸不善法，皆悉远离；又当从顶至踵，遍观其身，而悉无我。是身不净，臭秽可恶。作是观时，身中所起贪爱诸欲，及计我想等执，悉不可得，则能成就一切善法，远离一切恶法也。谓身行杀、盗、邪淫等恶，是名身恶作。谓比丘住平等大慈，以修其身，常与众生，一切乐事，无有乖诤；亦知众生，悉有佛性，未来必得金刚之身，是以敬之如佛，故名身慈和敬也。（金刚者，言法性之身不可坏。）身戒即身识也。谓优波离，最初随佛逾城出家，亲观如来六年勤苦，承佛教戒，乃至三千威仪，八万微细行业，悉皆清净，身心寂灭，悟入圆通。故云我以执身，身得自在；次第执心，心得通达。然后身心一切通利，斯为第一。（梵语优波离，华言上首。）谓如来以三十二相，八十种好，庄严其身，世出世间，无有超过其上，是名身无上也。（三十二相者，足下安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。八十种好，一指爪狭长、二手足指圆、三手足各等无差、四手足圆满、五筋脉盘结、六两踝深隐、七行步正直、八行步威容齐整、九行步安平、十行步有仪、十一回身顾视、十二支节殊胜、十三骨节交结、十四膝轮圆满、十五隐处妙好、十六身支润滑、十七身容敦肃、十八身支坚固、十九身支安定、二十身相端严、二十一身有圆光、二十二腹形方正、二十三脐深右旋、二十四脐厚妙相、二十五肌肤匀净、二十六手掌充满、二十七手文深长、二十八唇色红润、二十九面门圆满、三十舌相长广、三十一发声威震、三十二音韵美妙、三十三鼻高修直、三十四诸齿方整、三十五诸牙明洁、三十六目广清净、三十七眼相修广、三十八眼睫齐整、三十九双眉修长、四十双眉绮靡、四十一双眉高朗、四十二耳厚修长、四十三两耳相好、四十四容仪端丽、四十五额广圆满、四十六身分殊胜、四十七首发修长、四十八首发香洁、四十九首发齐整、五十首发坚固、五十一首发光滑、五十二身分坚实、五十三身体庄严、五十四诸窍清净、五十五身力充美、五十六身相严好、五十七面轮修广、五十八颜貌舒泰、五十九面颜光泽、六十身支严净、六十一毛孔出香、六十二面门出香、六十三首相妙好、六十四身毛纤柔、六十五法音圆辩、六十六顶相高妙、六十七指网分明、六十八行不履地、六十九神力自持、七十威德远震、七十一音声和雅、七十二观机说法、七十三一音演说、七十四次第说法、七十五等观有情、七十六先观后作、七十七相好具足、七十八顶骨坚实、七十九颜容奇妙、八十胸臆妙好。）谓佛从无量劫来，常用戒、定、智慧、慈悲以修其身，此诸功德满足，故一切烦恼俱尽，是名身无失。（劫，梵语具云劫波，华言分别时节。）谓若世间人能以药物施人者，所感果报，尚得一生少病。何况阿难累劫熏修其利他之行，莫可测知，岂得现身有於病苦？故名身无病苦。（劫，梵语具云劫波，华言分别时节。）谓身为诸根之所依止。瑜伽论云：诸根积聚。是也。谓身能觉触了知逆顺苦乐之境，以其与物合时，则有知觉；与物相离，则不知觉，所谓三分言功，一分无德，故知身根惟八百功德。谓身诸毫毛，皆右旋向上，而偃伏也。谓修学般若菩萨，心既清净，再后受身，常得化生，是名身清净。
身清净者，谓澡浴身体，垢秽既除，则身体清净也。谓能觉触之根，名为身界。谓身因四大毒蛇互不调适，以致诸病所生，故名身病。（四大者，地大、水大、火大、风大也。以此四者，遍满世界，故名为大。人揽外之四大，而成内四大之身，坚湿暖动之性，在内交攻，不相和顺，毒害如蛇，故曰四大毒蛇。）谓修菩萨行者，但为利益众生，常怀慈忍之心，爱念於人，是以能感色身相好庄严之报也。谓身根觉触时，与识相应，而起想念，是名身相应想。谓身形端正，平直不伛曲也。（伛，委羽切，不伸也。）经云：我与诸佛法身及色身相好无有差别，是名身等。（法身者，即法性为身也。色身者，如来丈六之应身也。）谓身勤修善法，昼夜行道，礼诵讲说，劝助开化，是名身精进。（劝助者，奖劝赞助也。开化者，说法开导，化度於人也。）谓身仪端正，竖纵横广，无不相称也。谓如来身真金色，相好光明，而自庄严，一切无比，众生乐见，无有□足，是名身胜。谓身之所行，能防塞一切诸不善法，是名身业清净。谓於五阴中妄计有身，强立主宰，恒起我见，执我、我所，是名身见。（五阴者，色阴、受阴、想阴、行阴、识阴也。执我、我所者，计执一阴为我，余四阴为我所也。）
谓於五阴等法中，强立主宰，妄计为身也。（五阴者，色阴、受阴、想阴、行阴、识阴也。）身见者，谓诸众生於名色、五阴、十二入、十八界中，妄计为身也。由此身见，驱役心神，流转不息，故名为使。（名色者，名即心也，色即色身也。五阴者，色阴、受阴、想阴、行阴、识阴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）
谓於名色阴入界中妄计有身，强立主宰，恒起我见，是为身见使。（阴即色受想行识之五阴也。入即眼耳鼻舌身意六根，色声香味触法六尘，根尘相入，故名十二入也。界即六根、六尘、六识之十八界也。）谓众生於五阴等法中，妄计为身，强立主宰，恒起我见，是名身见结。（五阴者，色阴、受阴、想阴、行阴、识阴也。）
身见者，谓欲界众生，於名色五阴、十二入、十八界，妄计为身。由此见惑，系缚三界，无有出期，故名结也。（名色者，名即心也；色即色身也。五阴者，色阴、受阴、想阴、行阴、识阴也。十二入者，眼入、耳入、鼻入、舌入、身入、意入、色入、声入、香入、味入、触入、法入也。十八界者，眼界、色界、眼识界；耳界、声界、耳识界；鼻界、香界、鼻识界；舌界、味界、舌识界；身界、触界、身识界；意界、法界、意识界也。）身觉即身根也。谓毕陵伽婆蹉，闻佛说诸世间不可乐事，因行乞食，被刺伤足，举身疼痛，即反观觉痛之心，无有痛觉，本自清净；如是思惟，摄念未久，身心忽空，诸漏虚尽，得入圆通。故云如我所证，纯觉遗身，斯为第一。（梵语毕陵伽婆蹉，华言余习。纯觉遗身者，谓觉心纯净，而遗失妄身也。）谓身与美妙□恶之境相触对时，即生苦乐之受，是名身触受。谓身能触，对男女身分柔软细滑及世间所有种种上妙衣服等，贪爱不舍，是名身触生爱。谓受想心灭，现身即证涅盘寂静之定，故名身证。（现身，即现生之身。梵语涅盘，华言灭度。）谓身根由对触尘即生其识，此识生时，但能觉触，是名身识。
谓身根若对触尘，即生身识。身识生时，但能觉触，而未起分别也。
谓身以触为缘，而生身识。身识依根，而生身根，因识能觉，而能觉者，是名身识。
谓身与触为缘而生身识，身识依根而生，身根因识能觉，是能觉者，名为身识。谓识依身根能觉诸触，名身识界。谓身觉触时，即有识生，能缘细滑□强，实有之触，名为性境。此识所缘名为现量，以其但能觉触，未起分别，是故所缘之境狭也。身轮亦名神通轮。谓佛说法，必先现神通，警动众生机情，令生正信也。身遍诸处犹如虚空者，谓如来为诸众生处处现身说法，犹如虚空，了无形相可得，随缘应化，自在无碍也。经云：虚空之性，不可得见；如来亦尔，实不可见。以自在故，令一切见。是也。谓身皆金色，光明晃曜，如紫金聚，众相庄严，微妙第一也。谓转轮王出游之时，其军士皆乘车也。车，梵语具云伽车提，华言去。谓知一切法无所去故。经云：唱车字时，入般若波罗蜜门，名修行方便藏，各别圆满。谓修菩萨行者，转无上法轮，化导一切众生，令其依教修学，增长菩提，行位不退，是为转不退法轮方便也。谓修行之人，於习禅时，觉心既息，不妄摇动，得静定功，转乐安住也。依本心者，即第七识。谓依於根本而生，故名依本心。此识转时，一切智慧无不具足，即得报身。谓闻转烦恼、依菩提，转生死、依涅盘，极难可证，心便退屈，是名转依难证屈。（梵语涅盘，华言灭度。）谓闻此经说一切众生皆具如来智慧，乃展转与人演说，皆得饶益，成转利益。受蕴者，即六识领纳六尘积聚之名。定即正定也。谓众生若能修习无漏禅定，则根尘泯净离诸散乱，此即转受蕴而成定身也。（六识者，眼识、耳识、鼻识、舌识、身识、意识也。六尘者，色尘、声尘、香尘、味尘、触尘、法尘也。无漏者，谓不漏落三界生死也。）受即领受之义。谓佛无量广大自在法乐，悉由转受蕴而成，故云转受蕴成解脱也。谓具此通者，能令世间所有诸物，大者作小，小者作大；一变为多，多变为一，故名转变如意。转变者，转彼不善，而变为善也。谓如来说一切隐密名言，皆为众生起散乱心者，令生寂静；起颠倒见者，令生正见；起烦恼者，令生清净；是名转变秘密。经云：如我供养然灯世尊，依彼因缘，读诵经典，转凡成圣，是名菩萨转性行。（如我者，释迦如来自谓也。）想蕴者，即意识思想六尘积聚之名。慧即智慧也。谓众生若能悟诸妄想皆是虚妄生灭，则意地明净，照了无碍，此即转想蕴而成慧身也。想即想念之义。谓如来以无碍智，辩说一切诸法之相，无不自在，悉由转想蕴而成，故云转想蕴成解脱也。根本心者，即第八识，谓善恶诸法，依此出生，故名根本心。此识转时，一切烦恼断灭已尽，即得法身。谓如来转法轮其处不定，或在寂场，或在鹿苑，或在天上等，即於其处立塔也。烦恼者，昏烦之法，恼乱心神，即一切众生无明妄惑也。梵语菩提，华言道，即一切诸佛所悟所证之道也。然菩提、烦恼，其性是一，但由迷悟，不分而分。众生迷故，即转菩提而为烦恼；诸佛悟故，即转烦恼而为菩提。若能了达烦恼即是菩提，念念修习，是名转烦恼依菩提也。生死者，一切众生虚妄生灭也。梵语涅盘，华言灭度，即一切诸佛所悟所证之果也。然生死涅盘，性元是一，但由迷悟，不分而分。众生迷故，即转涅盘而为生死；诸佛悟故，即转生死而为涅盘。若能了达生死即是涅盘，念念证入，是名转生死依涅盘也。色蕴者，即眼、耳、鼻、舌、身，诸根积聚之名。戒，防止身三、口四之法。谓众生若能持戒坚固，得身清净，则戒体成就，无持无犯，此即转色蕴而成戒身也。（身三者，杀、盗、淫也。口四者，妄言、绮语、恶口、两舌也。）色即质碍之义。谓佛身相好，无边音声，无见顶相，悉由转色蕴而成，故云转色蕴成法身也。行以迁流生灭为义，谓如来神通变现，以清净法摄化大众生，令得自在，悉由转行蕴而成，故云转行蕴成解脱也。行蕴者，即造作种种诸业积聚之名，因此业行而有累缚也。解脱即自在之义。谓众生若能不作诸业，则脱其累缚而得自在，此即转行蕴而成解脱身也。转识者，亦名见相，谓依前业识初动之相，转成能见，即此能见初动之相，是名转识。论云：以依动故能见，不动则无见。是也。识即了别之义。梵语般若，华言智慧。谓如来大圆镜智，平等性智，妙观察智，成所作智，无不自在，以由转识蕴而成，故云转识蕴成般若也。（大圆镜智者，如来真智，犹大圆镜也。平等性智者，如来性智观法平等也。妙观察智者，如来妙智善观诸法也。成所作智者，如来真智成所作事也。）识蕴者，即和合积聚之名。解脱知见者，知属智，知见属眼见，即无生智眼自在照了也。谓众生若能照了识心，皆是虚妄分别，则无生之智眼自在明了，此即转识蕴而成解脱知见身也。起事心者，即第六识。谓对六尘之境，能起分别等事，故名起事心。此识转时，则能怜愍一切众生，随类设化，即得化身。（六尘者，色尘、声尘、香尘、味尘、触尘、法尘也。）谓离垢地菩萨，修行二地法门，成就功德，多作转轮圣王，为大法主，王四天下，有自在力，能除众生破戒之垢，以善方便，令其安住十善道中；为大施主，周遍给济，诸所作业，念佛法僧；在大众中，为首为胜；受金轮宝，统领四洲，故云转轮圣王。（四天下者，东弗于逮、南阎浮提、西瞿耶尼、北郁单越，即四洲也。十善者，不杀、不盗、不邪淫、不妄语、不两舌、不恶口、不绮语、不贪、不□、不邪见也。）谓转轮圣王恒以正法治化天下，使其人民不杀不盗、无诸过恶，咸被恩泽，各得其所，以是因缘，一切人民所应供养。谓转轮圣王，虽未断惑，未出三界。然以福德之力，治四天下。又以十善化育群生，为世之所尊敬。是故灭后，应当起塔供养。（四天下者，东弗于逮、南阎浮提、西瞿耶尼、北郁单越也。十善者，不杀生、不偷盗、不邪淫、不妄语、不两舌、不恶口、不绮语、不贪、不□、不邪见也。）轮王相者，谓转轮圣王，亦具三十二相也。相师言：太子具足是相，若其在家，当作转轮圣王，王四天下也。（三十二相者，足安平相、千辐轮相、手指纤长相、手足柔软相、手足缦网相、足跟满足相、足趺高妙相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。四天下，即四洲，东弗于逮、南阎浮提、西瞿耶尼、北郁单越也。）谓修菩萨行，当清净口业，发言诚谛，调柔和美，离诸谄诳。如经所说，实语妙语，先意问讯，时语真语等，是名软语。轻业重受者，谓愚痴之人，以愚痴故，增其业力，能令现世轻业，地狱重受也。侮，即慢也。谓恃己才德，常念轻慢於人，故名轻侮觉。谓其水轻浮柔软，是为轻软功德。谓若有国土，讲说此经，则辅相大臣，和悦无诤，王所敬爱，安隐丰乐，随心所愿，皆得满足也。辛，辣味也。其性热，能暖腑藏之寒，故味之辣者为辛。谓菩萨於诸法名字义理，随顺一切众生殊方异语，为其演说，能令各各得解，辩说无滞，故名辞无碍智。谓气无凝滞，辞辩清扬，故云辞清。辟支，梵语具云辟支迦罗，华言缘觉。谓缘觉之人，发真无漏，功德力大，福慧深利，以能侵除见、思习气，故名辟支佛地。（侵除者，谓侵入习气之内，而除断之也。见、思习气者，谓见、思惑余习之气分也。）谓修禅之人，於禅定中，端心正念，离诸昏散，但觉身心安隐，泯然虚豁，空明清净，寂静无为，而与正定相应。如前所说一切邪伪之相，了无所见，是为辨真正禅发相。谓修禅之人，於禅定中，或觉自身如缚如压，或时身轻欲飞，或欢喜躁动，忧愁悲思，如是种种邪伪之相，与禅俱发。心若爱著，即与鬼法相应，多失心颠狂。是故修禅定者，於此诸相，即当一心寂静，辨其邪伪，知彼虚诳，不爱不著，则自然灭谢，是为辨邪伪禅发相。谓菩萨有大辩才，於百千劫，随解诸法，所说无碍，是名辩力。（劫，梵语具云劫波，华言分别时节。）谓菩萨获大辩才，於大小乘种种诸法，随众生机，纵辩宣扬，悉使通达，皆无疑碍，是为辩才无碍。谓菩萨具大辩才，广为众生演说诸法，或说一品法，乃至无数品法，或一日说，乃至无数劫说。劫数可尽，一文一句，义理难尽。随众生根，皆令满足，是名辩藏。谓滋润喉吻，论议无碍，故云辩说。谓外道之人，於五蕴身见之中，执断执常，随执一边，我见增长，是名边执见。（执断执常者，谓外道自计我身死已不生，名为断见；又计我身死已再生，名常见也。）谓外道若忆念坏劫，坏诸世间，即於世间起有边想。若忆念成劫，成诸世间，即於世间起无边想，是名边无边论。（劫，梵语具云劫波，华言分别时节。坏劫、成劫者，中劫之名也。）谓於世界边际而没也。谓计我身或断，或常，执断非常，执常非断；但执一边，是名边见。
谓於身见上计我，或断或常，随执一边也。（计断、常者，谓外道自计此身死已不生，名断见；又计此身死已更生，名常见也。）边见者，谓诸众生，於前之身见，或执为断，或执为常，各执一边也。由此边见，驱役心神，流转不息，故名为使。
谓於断常中，执断非常，执常非断。但执一边，是为边见使。（断常者，谓外道妄计此身死已不生，故名断见；复计此身死已后当再生，故名常见。）谓菩萨住是三昧，能以无漏智慧，通达三有，乃至非有想、非无想之底，一切诸有，皆悉令其散坏，是名达一切有底散三昧，（三有者，欲有、色有、无色有，即三界也。底者，即非有想、非无想天，以其难到，故名底也。）谓菩萨修行般若，照了诸法，洞彻生死渊源，不为轮转所溺，是为达生死海底。谓菩萨明於事理，心无疑暗，善赴机缘，随问即答，语言迅疾，犹若悬河，故名迅辩。浆即果浆、蜜浆之类，谓比丘修道，於种种浆，日若过中，悉不得饮。若饮者，则心乐著，贪求无□，不能一心修习善法，是故过中不饮浆，为头□行也。谓善恶诸行，已起、已生、已转、已聚集、已出现，落谢变灭，过去所摄，是名过去世。谓过去世，若意起贪□痴等，即动身口，作诸恶业；若意不贪、不□、不痴等，即动身口，作诸善业。善恶之业虽殊，皆受现在未来之报，是名过去世业。谓过去世中，说未来世之事也。谓过去世中，说现在世之事也。谓过去世中，说过去世之事也。谓菩萨闻过去诸佛菩萨，所有功德，不贪不著，见法如梦；但为教化，取著众生，成熟佛法，即为说之。观过去法，都不可得，毕竟皆舍，是名过去施。过慢者，谓於同类相似法中，执己为胜；或复他人胜於己处，执为相似，言我与他同也。梵语菩提，华言道。谓修菩萨行者，以多闻故，常勤修习，则知戒定慧行能趣圣果，是以心常在道，精勤无怠，而於佛果菩提为不远也。谓善知识常谈善法，若人亲近，则得灭除一切恶法，增长一切善根也。谓人为求后世富乐，故修布施等善，是为近因。谓坐禅之人，欲修禅定，应当远离不修威仪及不习寂静之人，而常亲近安住寂静、威仪整肃、心源泯净者，依其教诫，成就正定道业，是为近学定人。谓此一念之心，动作既兴，遂休废道业，返缘所作之事也。还者，转心反照也。谓修行之人，虽修前观分别观察，而真明未发，即当舍观修还，反照能观之心，念念皆不可得，不加功力，任运返本还源，故以还为门也。此进度有三种：一、被甲精进，谓起大誓愿心，修诸胜行；二、摄善精进，谓修方便行，进趣无上菩提；三、利乐精进，谓勤化众生，咸修於道，是为进度三行。谓能加功进行，至不动法，故名进法。进即精进。谓未能见真谛理，而一心精进求出离道，以为成佛之资，故名进财。谓诸凡夫、外道、阐提，悉有佛性。今虽不信，尚知有法可谤，因其知有法故，后必当入，是名远为。（阐提，梵语具云一阐提，华言信不具。）谓从解脱道后，起胜进道，能令所断之惑，永永远离，故名远分对治。（胜进道者，犹增进之意也。）谓人欲离欲界衰恼不净之身，故修禅定之善，是为远因。
远因者，谓如人因咒力，鬼不能伤，毒不能中。依凭国王，无有盗贼。如水、钻、人为酥远因，如名色等为识远因，父母精血为众生远因也。（水钻人者，谓取酥时，以水和乳，而人用钻搅之，三事备具，然后成酥也。）谓道路隔远之处，缓急要用，取讨难及，故所有财物，不应寄附於彼也。远离乐者，即初禅天之乐也。谓初禅能远离欲界爱染烦恼，得觉观禅定，而生喜乐也。（觉观者，初心在缘曰觉，细心分别禅味曰观也。）谓第四果之人，因修四谛之观，而於见、思之惑断尽无余，则能远离三界，不复流转，故云远离所灭流。（四果，即阿罗汉果也。）谓菩萨修习禅定，寂默一心，不令散乱，则一切爱欲之境，悉无染著，是为远离爱欲。谓修菩萨行者，以多闻故，则於世间、出世间一切诸法及外道邪魔等论，悉皆明了通达，而无所疑惑也。谓修菩萨行者，以多闻故，则於善恶果报，诸法同缘，无不明了，故杀盗等一切非法之道，皆能远离而不为也。谓真如之境，广无边际。虽真如现前，分证则局，若尽其际，方为极到。经云：尽真如际，名远行地。（分证者，谓菩萨於真如之理，分次第而证也。）菩萨，梵语具云菩提萨□，华言觉有情。谓七地菩萨，明修菩提分法之行，方便涉有，不舍度生，同於菩萨，故云远行地寄菩萨乘。（梵语菩提，华言道。言菩提分者，即三十七道品之分也。涉有者，有即因果不亡之义，谓菩萨涉入三界，化诸众生也。）谓菩萨誓愿度生，发慈悲心，加修一切菩提分法，悟空无相无愿三昧，即断细相现行障，证法无别真如，是名远行地断障证真。（梵语菩提，华言道。言菩提分法者，即三十七品之分也。空者，谓一切法皆空也。无相者，谓不见世间男女一异等相也。无愿者，谓於三界无所愿求也。梵语三昧，华言正定。细相现行者，谓於一切法执有缘生及执无相也。法无别真如者，谓了种种教法，同一真如，无别相也。）违者，背也、远也。现业即现行六尘境界所起之业也。谓修菩提之人，既能断除五辛，不犯淫杀，则於现前六尘之境违远而不相涉。故经云：如是清净持禁戒人，心无贪淫，於外六尘，不多流逸。是也。（六尘者，色尘、声尘、香尘、味尘、触尘、法尘也。）谓有众生，心自违真逐妄，依傍经法，以求名利，不净说法，集诸邪行，是为违真非器。梵语迦叶波，华言饮光。谓其身光炎涌，能映余物故也。如来灭后，集诸大众，於毕钵罗窟等处，结集阿毗昙藏。（梵语阿毗昙，华言无比法，即论也。）迦叶，梵语具云迦叶波，华言饮光。谓身光显赫，能饮蔽一切光明故也。人寿减至二万岁时，出世成佛。梵语迦叶遗，华言重空观，即解脱律也。大集经云：我涅盘后，我诸弟子，受持如来十二部经，说无有我及以受者，转诸烦恼犹如死尸，是为迦叶遗部。（转诸烦恼犹如死尸者，谓转弃妄惑如死尸也。）梵语迦哩迦（无翻），此尊者与千阿罗汉，多分住在僧伽荼洲。迦，梵语具云迦逻，华言作者。谓知诸法之中，无有作者。经云：唱迦字时，入般若波罗蜜门，名无差别云。疏云：作业如云，皆无差别。梵语迦旃延，华言不空。罗什师云：南天竺婆罗门姓也。善解论议，故称论议第一。（梵语婆罗门，华言净行。）梵语迦楼罗，华言金翅、即金翅鸟神，其翮金色故也。两翅相去三百三十六万里。颈有如意珠，以龙为食。车匿，又云阐释迦（无翻），是释种也。梵语迦留陀夷，华言□黑，以其颜貌□黑故也，是婆罗门种。此二人性多贪痴，不受人语，住迦尸黑山聚落，作诸非威仪事。时黑山聚落诸优婆塞来白佛言：六群比丘，於彼聚落作诸非法。佛令阿难，同六十比丘，往彼作驱出羯磨。二人知之，便出一由旬外，迎请阿难，即求忏悔。言我所作非善，从今已去，不敢复作。即同阿难还至佛所。后迦留陀夷因入婆罗门家说法，被贼打杀。（梵语婆罗门，华言净行。梵语优婆塞，华言清净士。梵语阿难，华言庆喜。梵语羯磨，华言作法。）梵语迦罗，华言实时。谓佛於律中诫诸弟子听时食，遮非时食，实有其时，故名实时。论云：毗尼结戒，是世界中实，非第一义中实。是也。（梵语毗尼，华言善治。）梵语迦罗鸠驮，华言牛领，字也。梵语迦旃延，华言剪发，姓也。其人谓诸法亦有相亦无相，即邪见也。（有相即常见，无相即断见。）梵语迦诺迦伐蹉（无翻），此尊者与五百阿罗汉，多分住在北方迦湿弥罗国。梵语迦诺迦跋厘惰□（无翻），此尊者与六百阿罗汉，多分住在东胜身洲。谓灵明觉知之性，人人本具，但为烦恼无明覆障，迷而不了，故云迷不见性。谓见、思烦恼障蔽生死之事，不能出离，是为迷事无明。谓人昏迷不了，惑於五尘等境，不能观察其患，及起贪染之心，是名迷无明。（五尘者，色尘、声尘、香尘、味尘、触尘也。）谓根本无明，障於中道之理，不能显发，是为迷理无明。谓诸外道、凡夫，迷於真性，广起异计，故云迷真异执教。法华经中前十四品，名为迹门。迹犹足迹，譬如人之所居，则有行往之迹也。盖论释迦最初成道已来，及中间施化节节，唱生唱灭，以至于今成佛度生，皆是从本垂迹，故名迹门也。谓因遇违缘，退失所得道法，即第四果退至初果，故名退法。（违缘者，涅盘经明五缘：一乐多事，二乐说世事，三乐睡眠，四乐近在家，五乐多游行，皆名违缘也。第四果，即阿罗汉。初果，即须陀洹也。）梵语菩提，华言道。谓此声闻，本是菩萨，曾发菩提之心，积劫修道；忽因疲厌生死，退失大心，而证小果，是名退菩提声闻。（劫，梵语具云劫波，华言分别时节。）谓於诸善法，不能进修，或暂时发心修行，辄生退屈，则不能到於涅盘彼岸也。谓此声闻本习大乘，积劫修道中间，为□生死，退大道心，取证小果，是名退道声闻。谓人依诸禅定，静息思虑，身心湛寂，得法喜乐，故名适悦依。谓如来说法音声，能令闻者支体调适，而得轻安也。谓佛说法逆於世谛次第，从大向小而为喻也。如经云：大海有本，所谓大河。大河有本，所谓小河。小河有本，所谓大池。如是，乃至沟浍有本，所谓大雨。如来亦复如是。涅盘有本，所谓解脱。乃至持戒有本，所谓法雨，是名逆喻。谓初果圣人，背逆生死之流类，故名逆流。
谓初果须陀洹，依戒定慧，精勤修习，则能断三界见惑，出离四趣生死，而证真空涅盘；所谓逆生死流，顺涅盘道也。（梵语须陀洹，华言逆流，亦曰入流。三界者，欲界、色界、无色界也。四趣者，修罗趣、饿鬼趣、畜生趣、地狱趣也。）谓菩萨住是三昧，则能於诸法中，逆顺自在，能破一切邪逆众生，能顺一切可化众生，而又不著逆顺之相，是名逆顺三昧。谓菩萨见诸众生，善根未熟，未能深信实道，故覆实理而以权法示之。及其善根既熟，堪任实化，故覆其权法而以实理示之，是为递相覆藏。通力者，即诸佛神通之力也。谓诸众生，中阴识神，往於他界受生之时，以由业力所持，速疾而去，即生彼处。虽诸佛神通之力，亦不能遮其不生，故云不可到。
通力者，即如来神通之力也。谓此通力变化无穷，随感而应，不谋而知，彻照万法，非思议之可及，岂识法之相应，是故唯识难判也。谓通取声名句文四法，而为能诠教体也。净名经云：通用四法，为佛教体。是也。谓经文通摄所诠义理为教体也。盖文是所依，义是能依；文是能诠，义是所诠。此明文义相成也。经云：文随於义，义随文。是也。谓通前藏教，通后别、圆，故名通教。（通前藏教者，谓此教钝根菩萨，虽观无生四谛，但证真空之理，与前藏教是同也。通后别、圆者，谓此教利根菩萨，证真空之理时，能於真空，了达不空，即入后之别教。若知空不空，具一切法，即入后之圆教也。）通相三观者，即於一观中圆解三谛也。谓若从假入空，非但知俗假是空，真谛中道亦通是空；若从空入假，非但知俗假是假，真谛中道亦通是假；若入中道正观，非但知中道是中，俗假真空亦通是中。但以一观当名，解心皆通，是名通相三观。谓其吞吸日月精华，作意存变，以延身命，岁久功成，遂有异见，通世物情，故名通行仙。通达者，谓菩萨由此后得智，而能於观心中所知所见境界，一切诸法皆悉无碍也。（亦名见道位），谓初地菩萨，体会真如智照，於理得见中道，故名通达位。（初地，即欢喜地也。）经云：户牖之隙，则复见通，而言还者，以有户牖则见通，若无户牖则不见通。是则通属户牖，故复还於户牖也。当知所见之通则可还，能见之性不可还也。若能见之性亦可还，则不通处无复见其壅矣。故曰通还户牖。（隙者，户牖之空处也。）谓总具前诸法门，故广修众德，则能速出生死，顿证菩提，成速证益。（梵语菩提，华言道。）谓闻如来说此大经，发起当机智慧善业，令诸众生如法进修，成造修益。逻，梵语具云逻求，华言轻。谓知一切法离轻重相。故经云：唱逻字时，入般若波罗蜜门，名离依止无垢。疏云：悟一切法，离世间惑染故。谓菩萨於自眷属，作是教言：若我眷属，有不供养父母，乃至犯诸禁戒者，我当断其供给，或加谪罚，或至摈斥。彼诸眷属，畏其谪罚，即修众善，断诸恶法。彼虽不乐，逼令修习，是名逼迫巧方便。人即佛也。谓佛具足四无碍智，说观彼佛之法离於错谬，今遇此人，宁不欢喜，是名遇人欢喜。（四无碍智者，法无碍智、义无碍智、词无碍智、乐说无碍智也。彼佛即梵语阿弥陀，华言无量寿。）谓众生真如之心，与无明合，则能随诸染缘，变造九界之法，而成本识之用。犹水之遇冷成冰，而有坚硬用也。（九界者，菩萨界、缘觉界、声闻界、天界、人界、修罗界、饿鬼界、畜生界、地狱界也。本识，即第八识也。）谓行人贪著如前内外之境，复於一切五尘境界资生物等，皆起贪爱之心，障诸禅定，是名遍一切处贪欲相。（五尘者，色尘、声尘、香尘、味尘、触尘也。）谓人礼佛，想自己身心等法，从本以来，不离法界；诸佛不离我心，我心不离诸佛，性相平等，本无增减。今礼一佛，即遍通诸佛，如一室中，悬百千镜，有人观镜，镜皆现像，镜无不照，影无不现。如是正观，则功归法界，德用无边，是名遍入法界礼。谓如来说法，始末皆假喻，以显之也。如经云：三十三天有波利质多罗树，其根入地，深五由延，枝叶四布，叶熟则黄，黄必堕落，落必变色，变必生疱，疱必生觜，觜必开剖，开剖之时，香气周遍，光明普照，诸天随见，即生欢喜，夏三月时，在下受乐。皆譬喻佛之弟子也。叶黄，喻欲出家。叶落者，喻剃除须发。乃至夏三月者，喻三三昧。三十三天受快乐者，喻诸佛住大涅盘，得常乐我净也，是名遍喻。（三十三，即忉利天也。梵语波利质多罗，华言圆生，即天树王也。梵语由延，又曰由旬，华言限量。梵语三昧，华言正定。三三昧者，空三昧、无相三昧、无愿三昧也。梵语涅盘，华言灭度。）遍成诸行者，即依行布法门而修行也。谓诸菩萨，始自发菩提心，终至等觉，位中次第历诸法门，遍修诸行，是名遍成诸行。（行布法门者，谓诸法门行列排布也。）谓苦集二谛下惑也。此惑遍於二谛，故名遍行因。（苦谛下惑十使具足，即身见、边见、见取、戒取、邪见、贪、嗔、痴、慢、疑也。集谛下惑但有七使，除身见、边见、戒取也。）谓菩萨住是三昧，以三昧力，能遍覆无量无边虚空，或放光明，或以音声充满其中，是名遍覆虚空三昧。谓外道於一切法，遍计有无，及常无常等，执著所说，而成於声，故名遍计所执声。谓诸众生於诸识所变影像，及第六识所缘三世境界，空华水月等，悉生计著，是名遍计所起色。（第六识者，即意识也。三世者，过去、现在、未来也。）谓众生迷惑，不了诸法本空，妄於我身及一切法，周遍计度，一一执为实有，故名遍计自性。谓坐禅之人，欲修禅定，当周遍观察信等五根，不令消减，与定相应，心无懈怠，即得远离疑盖等过，三昧现前，是为遍起观诸根。（五根者，信根、进根、念根、定根、慧根也。梵语三昧，华言正定。）梵语遏部昙，华言疱。谓受胎二七日，状如疮疱，故名遏部昙。谓比丘修道当常寂静，远离嬉戏之乐，游观之行，安住无为之理，正意而解，此所以能得道也，是名道从不戏乐，非戏行得。谓比丘修道，当远离诸恶之法，凝心禅定，无有散乱，此所以能得道也，是名道从定意，非乱意得。谓比丘修道，当於一切尘境不生希欲之心，虽自得无欲，而不令他知，此所以能得道也，是名道从无欲，非有欲得。谓比丘修道，当观察世间兴衰之法，而得智慧明达，分别晓了，悉除惑业，尽生死苦，此所以能得道也，是名道从智慧，非愚痴得。谓比丘修道，当观察身心内外诸法，悉皆空寂，无有邪念，此所以能得道也，是名道从正念，非邪念得。谓比丘修道，衣但覆形，食但支命，一切所需，悉当知足，此所以能得道也，是名道从知足，非无厌得。谓比丘修道，当常行精进，断恶不善，修诸善法，恒自起意专一坚固，不舍方便，此所以能得道也，是名道从精进，非懈怠得。谓比丘修道，於世间诸法及己身心俱当远离，此所以能得道也，是名道从远离，非聚会得。谓於见道、修道位中，不作意持，自然不犯，戒与道俱发，是名道共戒。此戒既是初果、二果、三果所得，即是无漏戒也。（见道即初果，修道即二果、三果也。无漏者，不漏落三界生死也。）
谓声闻之人，於见道、修道位中，不作意持，自然不犯，而戒与道俱发，是名道共戒。（见道即初果须陀洹。修道即二果斯陀含、三果阿那含也。）道即能通之义。品类不同，故名道品。谓三十七道品，而能通至涅盘也。调适者，调谓调停，亦调试也。适，当也、宜也。从别言之，故有三十七品；若从总而言，此三十七品，不出戒定慧。即是以戒定慧而调适也。若修四念处，能生正勤，正勤发如意足，如意足生五根，五根生五力，五力生七觉，七觉入八正道，是为调停适当也。若随人根性，於诸道品，何者相应，可以入理，是为调试适宜也。当知道品即四谛之道谛也。今依圆教，无作四谛，三十七品成於一心三观也。於上破法遍及识通塞，若不以道品调适，何能疾与真法相应。故大论云：三十七品是行道法，修道之人，若欲破惑入理，必须此道品调适也。（三十七道品者，观身不净、观受是苦、观心无常、观法无我，是四念处。已生恶，令永断；未生恶，令不生；已生善，令增长；未生善，令得生，是四正勤。欲如意足、念如意足、精进如意足、思惟如意足，是四如意足。信根、精进根、念根、定根、慧根，是五根。信力、精进力、念力、定力、慧力，是为五力。念觉分、择法觉分、精进觉分、喜觉分、除觉分、定觉分、舍觉分，是七觉分。正见、正思惟、正语、正业、正命、正精进、正念、正定，是八正道。已上诸法总为三十七道品也。）谓如来以慈悲之道，自利利他，度脱无量无边诸天世人，世出世间无有超过其上，是名道无上也。道即能通之义。谓戒定慧之道，能通至涅盘；依此而修，得无漏智，故名道智。（梵语涅盘，华言灭度。）道，即三十七道品。谓观欲界道谛，修此道品，真如理显，生无漏法忍，是名道法忍。（三十七道品者，观身不净、观受是苦、观心无常、观法无我，是四念处。已生恶，令永断；未生恶，令不生；已生善，令增长；未生善，令得生，是四正勤。欲如意足、念如意足、精进如意足、思惟如意足，是四如意足。信根、精进根、念根、定根、慧根，是五根。信力、精进力、念力、定力、慧力，是为五力。念觉分、择法觉分、精进觉分、喜觉分、除觉分、定觉分、舍觉分，是七觉分。正见、正思惟、正语、正业、正命、正精进、正念、正定，是八正道。已上诸法总为三十七道品也。）谓菩萨获大智慧，於大小乘一切道法及世间种种语言文字，悉能通达，照了无碍，是为道法无碍。谓观欲界道谛，修三十七道品，真智明发，而证真如之理，是名道法智。（三十七道品者，观身不净、观受是苦、观心无常、观法无我，是四念处。已生恶，令永断；未生恶，令不生；已生善，令增长；未生善，令得生，是四正勤。欲如意足、念如意足、精进如意足、思惟如意足，是四如意足。信根、精进根、念根、定根、慧根，是五根。信力、精进力、念力、定力、慧力，是为五力。念觉分、择法觉分、精进觉分、喜觉分、除觉分、定觉分、舍觉分，是七觉分。正见、正思惟、正语、正业、正命、正精进、正念、正定，是八正道。已上诸法总为三十七道品也。）谓五蕴等法，皆是假名安立，若依道理一一推穷，皆无自体也。（五蕴者，色蕴、受蕴、想蕴、行蕴、识蕴也。）谓声闻观苦集灭道四谛之理，即是胜妙之义也。谓十回向菩萨，因修中道妙观，通达一切佛法，是名道种性。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）
谓十回向菩萨因修中道妙观，通达一切佛法，故名道种性。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。）道种智者，谓能用诸佛一切道法，发起众生一切善种，是名道种智。即菩萨之智也。
谓能用诸佛一切道法，发起众生一切善种，是名道种智，即菩萨之智也。谓观欲界道谛之后，复观上二界道谛，生无漏法忍，是欲界道法忍之流类，是名道类忍。谓观欲界道谛之后，复观上二界道谛，真智明发，是欲界道法智之流类，是名道类智。为菩萨以慈悲心修行六度，既自度已，复能度脱一切众生，胜於声闻、缘觉但能自度，不能度他，是名道胜。（六度者，一布施、二持戒、三忍辱、四精进、五禅定、六智慧也。）谓其能以咒术持身，术力成就，故名道行仙。谓佛说法，令诸众生闻者喜乐，展转相告，於中受学成就道行，是名道行般若。道即能通之义。谓声闻之人，谛审戒定慧之道，实能通到涅盘，故名道谛。（梵语涅盘，华言灭度。）
道即戒定慧之道。谓此教三乘用观巧故，审实所破之集，能破之道，同一真空，无有二相，故名道谛。
谓此教菩萨，谛审无量道法，实能自利利他，故名道谛。
谓此教菩萨，谛审一切诸法，皆即中道，离边邪见，实无烦恼之惑可断，亦无菩提之道可修，故名道谛。道即道理，谓证中道之理，而能起用，无心应物，缘化万有，犹如影像，水月空华，无有定体，是名道通。遗身者，谓重法亡躯，发勇猛心，奋精进力，务求佛道，故弃身若弗有。如世尊宿舍全身而求半偈；神光参达磨，断臂以求安心是也。（涅盘经云：佛昔作婆罗门时，於雪山修行。释提桓因化作罗刹，唱过去佛所说偈云：诸行无常，是生灭法。时婆罗门闻偈心喜，即曰：汝说偈未备，请为说竟。罗刹曰：我饥不能说，若得汝肉热血食之，乃可为举全偈。时婆罗门许以身施。罗刹即说后半偈云：生灭灭已，寂灭为乐。婆罗门以所闻偈，遍书于石树上讫，於高木投身而下，以施罗刹也。传灯录云：达磨大师在少林时，神光晨夕参求其法，师曰：诸佛妙道，旷劫精勤，岂小智轻心，欲冀真乘。光即取刀断臂师前。师许之，为易名惠可。可曰：我心未宁，乞师为安。师曰：将心来，与汝安。可曰：觅心了不可得。师曰：为汝安心竟。）谓菩萨运大悲心，怜悯六道众生，受诸苦恼，故随类现形，种种开示，令得出离。虽代受其苦，心无弃舍，是为遭苦不舍。（六道者，天道、人道、修罗道、饿鬼道、畜生道、地狱道也。）遮他宗者，遮止他家所立之宗也。谓如善说法者，遮恶说法宗；恶说法者，遮善说法宗；应理论者，遮分别论宗；分别论者，遮应理论宗也。遮即遮止，谓饮酒多有过失，能犯诸戒，是故佛特遮止，令不毁犯，乃能守护余之律仪，是名遮戒。遮罗迦罗国诸释子，得一分舍利，归国起塔供养。遮罪者，即酒戒也，谓佛制此酒戒，意为遮止无犯，守护余戒，使不故犯，如有犯者，则获遮制之罪也。遮即止其所非，诠即能诠名字。谓如诸经所说真如妙性，每云不生不灭、不垢不净、无因无果、无相无为、非凡非圣、非性非相等，皆是遣非荡迹，绝相祛情，是名遮诠。（祛音驱，逐也，除也。）梵语那伽曷树那，华言龙猛，旧翻龙树。其母於树下生之，因龙成其道，故号曰龙树。辅行云：龙树之学广通，天下无敌，欲谤佛经。龙接入宫一夏，但诵七佛经，自知佛法深妙。遂出家，降伏外道，明第一义。以其作中观、大智度等论，故称论师也。梵语那伽犀那（无翻），此尊者与一千二百阿罗汉，多分住在半度波山。梵语那，华言不。谓知一切法离名离相，不得不失，不来不去故也。经云：唱那字时，入般若波罗蜜门，名得无依。疏云：诸法无有言说文字，性相双亡，故无所依。梵语那提，华言河。谓其居止近於此河，故以名之。心意寂然，降伏结业，精进修行，最为第一。谓出家之人，不依正命而食，则有五种：一为利养故，现奇特相；二为利养故，自说功德；三卜相吉凶，为人说法；四高声现威，令人畏敬；五说所得供养，以动人心，是名邪命食。谓四恶趣及一切边邪等见，不信正法，皆名邪性。此性决定，聚集不散，是名邪性定聚。（四恶趣者，修罗趣、饿鬼趣、畜生趣、地狱趣也。）邪慢者，谓实无德，妄为有德，执著邪见，不礼塔庙，不敬三宝，不诵经典也。（三宝者，佛宝、法宝、僧宝也。）谓外道之人，执邪为道，非因计因，自计前世因从鸡中来，便即独立，行於苦行，或计因从狗中来，便即□食粪秽，行於苦行，是名邪戒。谓非己妻妾而行欲事，故名邪淫。
邪淫者，谓非己妻妾，而行欲事也。谓邪淫之罪，亦令众生堕三恶道；若生人中，得二种果报：一者妻不贞良，二者不得随意眷属，是名邪淫果报。谓如来所说一切烦恼妄惑邪行之法，虽是邪妄，不离真如之体，是名邪行真如。论云：我所说诸集圣谛。是也。（集圣谛者，集，即招集之义。谓惑业招集生死之苦也。）谓邪心取理，颠倒妄见，不信因果，断诸善根，作阐提行，是名邪见。（阐提，梵语具云一阐提，华言信不具，外道名也。）
谓无正信，诽谤正法，而於善恶果报，及正因缘所生善法，一切拨以为无，是为邪见。（正因缘者，谓眼等六根为因，色等六尘为缘，能生一切诸法，非如外道计从梵天生，或计从微尘生。此则为邪因缘也。）
邪见者，谓拨无因果，行邪见道心，无正信也。（拨者，绝也。）
谓外道之人，不了四谛因果之法，邪心推度，谓无此理，因断灭出世善根，是名邪见。（四谛因果者，苦谛、集谛，世间因果也；灭谛、道谛，出世间因果也。）
谓由计断、常，不信因果，以为无作无得，起见诽谤也。邪见者，谓诸众生，邪心取理，拨无因果，断灭一切善根也。由此邪见，驱役心神，流转不息，故名为使。（拨者，绝也。）
谓邪心取理，不信因果，断诸善根，作一阐提行，是为邪见使。（梵语一阐提，华言信不具。）谓邪见之罪，亦令众生堕三恶道；若生人中，得二种果报：一者生邪见家，二者其心谄曲，是名邪见果报。谓外道凡夫执种种见，有如稠林茂密，而於正法不能信受，是故不为转法轮也。谓诸识色及定中色，无障无碍，似於虚空，而实非虚空，故名邻虚也。谓从邻近为名，如说四念住，本是以慧观察，身受心法，今云念者，慧即拣择照了，念即明记不忘，以念与慧其义邻近，故隐慧之名，而言四念，所谓隐己从他也。又如意与识之类皆然，故名邻近释。（四念住，即四念处。一观身不净，二观受是苦，三观心无常，四观法无我也。）郁者，滞也。[土*孛]者，气盛貌。经云：郁[土*孛]之象则纡昏尘，而言还者，以有尘象则见郁[土*孛]，无尘则不见其昏滞。是则郁[土*孛]属於尘象，故复还於尘象也。当知所见郁[土*孛]之象则可还，能见之性不可还也。若能见之性亦可还者，则无尘时不复见其清明矣。故曰郁[土*孛]还尘。（纡者，萦也。）梵语郁多罗僧，华言上著衣。即七条也。宣律师云：七条名中等衣；若从用为名，则曰入众时衣，礼诵斋讲时著也。
梵语郁多罗僧，华言上著衣。谓加於安陀会之上也。此衣於入众礼诵时著。梵语郁波罗，或云□钵罗，华言青莲华。谓受罪众生，由寒苦增极，皮肉开拆，似此华也。部即诸部，类即流类。谓从此经部内，流出别行之经也。盖此经教海难思，无穷无尽，从狭至广，略显十类一略本经即今所传之经，一部，三十九品，八十卷文。九会所谈，四万五千偈。其余九类部品会数，广略各不同也。（十类经者，略本经、下本经、中本经、上本经、普眼经、同说经、异说经、主伴经、眷属经、圆满经也。九会者，一会菩提场，二会普光明殿，三会忉利天宫，四会夜摩天宫，五会兜率天宫，六会他化天宫，七会、八会皆在普光明殿，九会逝多林也。）部即部类。谓此独觉，稍有为人之心；如鹿行走，而能回顾后群，故名部行。谓酒及毒药，能令众生狂乱失命，故不应施与人也。谓世有一海，其味如酒，故名酒海。谓卖酒之处，忌於结界建坛，诵咒作法，以酒是起罪因缘，能令众生心生颠倒，妨於道行，作法难成也。酤酒家者，谓酒是起罪因缘，能生过失。比丘若行乞食，此处不可往也。谓世有一海，其味如酥，故名酥海。酥粥者，谓以牛马等酥，和於米粟，煮为粥也。酪味从乳而生，以喻九部经从十二部经中而出也。谓如来第二时於鹿苑说阿含等经，接引二乘，断见、思惑，证真空理，乃从顿施渐，故譬之以酪味也。（九部经者，一契经、二重颂、三讽颂、四因缘、五本事、六本生、七希有、八譬喻、九论议也。见、思惑者，意根对法尘起诸分别曰见，五根对五尘起诸贪爱曰思。顿渐者，顿教、渐教也。）谓世有一海，其味如酪，故名酪海。酬宿因者，谓如来说法，为酬宿世愿因也。盖如来於因中，精修道行，愿度众生。今既成佛，当酬宿愿。是以悲智双运，行愿齐周，说广大法，度诸众生也。酸，酢味也。其性凉，能解诸味之毒，故味之酢者为酸。醍醐从熟酥而出，以喻般若之后，而说法华、涅盘也。谓如来第五时於灵山会上，说法华经，开前四味三乘之权，归於一乘圆妙之实，令诸众生咸得作佛；复说涅盘，扶戒律而谈常住之理。故譬之以醍醐味也。（三乘者，声闻乘、缘觉乘、菩萨乘也。一乘者，佛乘也。）谓菩萨为众生故，施无碍辩，解经释义，以最上法而摄受之，是名释义相。谓菩萨住是三昧，则能释诸三昧名字及诸法义，令人得解，是名释名字三昧。梵语释迦，华言能仁。本行经云：甘蔗王第一妃善贤，生子名长寿；第二妃生四子，一名炬面，二名金色，三名象众，四名别成。时善贤妃欲立长寿，白王摈遣四子出国。至雪山北，住直树林中。其第四子别成为王，自立城居，以德化人，即为强国。父王追悔，遣使往召，辞过不还。父王叹曰：我子释迦。遂以德为姓，故云释迦也。梵语释迦毗棱伽，华言能胜。谓此宝能胜一切世间众宝，世所希有，故名为宝。梵语释迦牟尼，华言能仁寂默。能仁是姓，寂默是字。以寂默故，不住生死。以能仁故，不住涅盘。悲智双运，利物无穷，故立此号也。人寿减至一百岁时，出世，为贤劫中第四佛。重业轻受者，谓有智之人，以智慧力，修习梵行，能令地狱重业，现世轻受也。谓有大火聚，其火焰然，狱卒驱逼罪人，手执铁升，以量火聚，遍烧身体，苦毒热痛，呻吟号哭，久受苦已，方出此狱，复到灰河地狱。谓菩萨住是三昧，则智慧坚固，能破诸三昧；譬犹金刚，坚固不坏，而能碎诸万物，是名金刚三昧。谓此天手执金刚宝杵，识达如来一切秘密事迹也。往昔有王，生一千有二子，千兄同诣佛所，发心修道；而二弟不知。一弟发愿，若千兄成道，我则为魔恼害之；一弟发愿，我为力士，护千兄法，即金刚也，领五百药叉神，皆是大菩萨等，居妙高峰，於贤劫千佛中，俱护其法也。（劫，梵语具云劫波，华言分别时节。贤，劫名，以此劫中多贤人故也。）此第十重世界，依一切庄严宝师子座摩尼海住，其状周圆。十佛刹微尘数世界围绕，佛号一切法海最胜王。金刚，喻也。般若，法也。以金刚之贞，至坚至利、能断难断，能碎万物。譬喻般若空慧，能断诸众生难断之惑，是名金刚般若。金刚藏者，谓佛所说等觉菩萨修因证果之法，以其破惑之智最为坚利，能断极后微细、无明之惑，故名等觉菩萨为金刚心。是也。（等觉者，去后妙觉，犹有一等，胜前诸位，得称为觉也。）金刚体坚用利，能摧碎诸物。谓行者修习禅定三昧，不为妄惑所侵，能断一切结使，成阿罗汉。若在菩萨，即能破无明惑，证一切种智，是名金刚轮三昧。（结使，即三界见、思惑也。梵语阿罗汉，华言无学。一切种智，即佛智也。）
谓菩萨住是三昧，则能持诸三昧，於一切法中，所至无碍；譬犹金刚轮所往，无有障碍，是名金刚轮三昧。金体贵重，济用极大，土埋火□，其色不变。谓十回向菩萨，功行加深，教化亦广，虽混众尘而不为尘垢所染，虽居五欲而不为欲火所烧。故以金宝轮对十回向位也。（十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。五欲者，色欲、声欲、香欲、味欲、触欲也。）金则譬真，沙喻无著，谓行者修习禅定三昧，若破见、思惑，明发真慧，无染无著，则得道果。若是菩萨，即能破一切尘沙烦恼，是名金沙轮三昧。（果即初果、二果、三果也。）大地之下有金轮，起世因本经云：水上有风，吹转此水，於上成金，如熟酥生膏，是名金轮。（亦名胜自在），金轮者，其轮千辐，径一丈四尺，具足毂辋雕文刻镂，众宝间错，光明洞达，天匠所成，非世所有也。谓转轮圣王既得此轮，随王心念，轮则为转，案行天下，须臾周匝，是为金轮宝。谓人寿增至八万四千岁时，有金轮王出，统领北郁单越等四洲。以十五日沐浴升殿，有金轮宝忽现於前，轮有千辐，光色具足。若王欲往东方，轮则东转，王乃将诸兵众随其后行。金轮宝前，又有四神引导。轮所住处，王即止驾。南西北方，随轮所至，亦复如是。於四天下，普劝人民修十善道，是名金轮王。（梵语郁单越，华言胜处。）谓薄拘罗后母煮肉，从而索之，母益□恚，寻掷釜中，釜虽极热，亦不能害也。谓此鬼腹大，量如山谷，咽如针孔。虽见种种上妙饮食，不能吞咽，饥渴难忍也。谓此鬼身毛坚刚□利，不可附近，内钻自体，外射他身，如鹿中箭，毒（香靳切）狂走，苦痛难忍。时逢不净，少济饥渴也。（毒者，毒气痛也。）婆沙论云：由彼依信随信起行，谓此一类行人，从来性多钝故，自不披阅教文，但信他人言说而得悟道，故名随信行。梵语钵[打-丁+罗]娑，华言珊瑚。大智度论云：海中石树也。谓西南涨海中，去七八里许，有珊瑚洲，洲底有磐石，此宝生其上。人以铁网取之，世所希有，故名为宝。梵语钵多罗，华言应器。发轸钞云：应法之器也。谓体、色、量，三者皆须与法相应。体有二，泥及铁也。色者，熏作黑赤色，或孔雀咽色，鸽色。量者，大受三斗，小受一斗半，故名应器。梵语钵摩罗伽，华言赤真珠。佛地论云：赤虫所出。大智度论云：此宝出鱼腹、蛇脑中，其色明莹，最为殊胜，故名为宝。梵语钵特摩，华言红莲华。梵语钵罗奢□，华言形位。谓受胎五七日，肉团增长，四支身分之相初现，故名钵罗奢□。梵语钵罗赊□，华言形位。谓人於胎位中，五七日之后，四支诸根，形分具足，是名钵罗赊□。（四支者，二手、二足也。诸根者，眼、耳、鼻、舌、身、意也。）钵长物者，谓出家之人，若依佛制，但许畜一钵；一钵之外，若更再有，即名余长物也。谓有执铁丸狱卒，驱其罪人，撮之手足烂坏，举身火然，久受苦已，方出此狱，复到□斧地狱。大智度论以人寿一增一减为一小劫，谓人寿八万四千岁时，历过百年寿减一岁，如是减至十岁则止；复过百年，又增一岁，如是增至二万岁时，有铁轮王出，独领南阎浮提一洲。诸国有不顺化者，王则现威列阵，令其降伏，然后於彼劝化人民，修十善道，是名铁轮王。（劫，梵语具云劫波，华言分别时节。梵语阎浮提，华言胜金洲。十善者，不杀、不盗、不邪淫、不妄语、不两舌、不恶口、不绮语、不贪欲、不□恚、不邪见也。）谓狱卒捉罪人，偃热铁上，舒展其身，以钉钉其手足。周遍身体，尽五百钉，苦毒无量，久受苦已，方出此狱，复到饥饿地狱。铜似金色，不具金用。虽无铁之□垢，而犹有查滓，若炼磨攻治，则能成诸器皿，济用於世。谓十住菩萨，已断见、思之惑，如离□垢，於四十一品无明之惑未能尽断，如铜之犹有查滓。惑既分断，德亦分显，故能从体起用，随类现形，化诸众生，如器成济世。故以铜宝轮对十住位也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。四十一品者，谓十住、十行、十回向、十地、等觉，各一品也。）谓人寿增至四万岁时，有铜轮王出，领东弗于逮及南阎浮提二洲，诸国有不顺化者，王至彼国，宣威布德，令其归顺，於是劝化人民，修十善道，是名铜轮王。（梵语弗于逮，华言胜身。）银体莹洁，不受尘垢，虽经熔炼，性恒不变。谓十行菩萨，不加功力，任运分断无明之惑，显发本然清净之性，如银之莹洁，熔炼不变。故以银宝轮对十行位也。（十行者，欢喜行、饶益行、无嗔恨行、无尽行、离痴乱行、善现行、无著行、尊重行、善法行、真实行也。）谓人寿增至六万岁时，有银轮王出，领东弗于逮、南阎浮提、西瞿耶尼三洲，诸国有不顺化者，王至彼国，威严所加，即便臣伏。於是劝化人民，修十善道，是名银轮王。（梵语瞿耶尼，华言牛货。）谓菩萨除暗销尘，旋复性明。能令一切昏钝无善心人，痴暗远离，是为无畏。经云：能令一切昏钝性障，诸阿颠迦，永离痴暗。是也。（梵语阿颠迦，华言无善心。）梵语锁，大品般若经作簸，（无翻）。谓知一切法不可得故。经云：唱锁字时，入般若波罗蜜门，名念一切佛庄严。疏云：即安隐性。谓转轮王常安隐长寿，天下之人，无有能及，是为第四德。
谓前世说法时，上中下语一一皆善。若好杀者，以闻法故，而能止杀，是故今世得长寿福德。（上中下语，即经之序分、正宗分、流通分也。）
长寿者，谓寿命延长，久住世间，能修梵行，故名丈夫。谓欲求长寿，五欲自恣，放心逸意，将期永久，无常卒至，忽然命终，欲求长寿，终不可得。（五欲者，色欲、声欲、香欲、味欲、触欲也。）菩萨谓未来世劫，无量无边，不可穷尽；我当尽彼之劫，行菩萨道，教化众生，永无疲倦，故云长时修行。（劫，梵语具云劫波，华言分别时节。）谓菩萨修行，从初发心，乃至成佛，心不放舍，常行布施持戒，历无数劫，无有厌足，是名菩萨长时意。谓菩萨行於六度，乃至现世得证佛果，心常好乐，无有间息，是名长时意乐。（六度者，一布施、二持戒、三忍辱、四精进、五禅定、六智慧也。）谓若诸众生，爱主族姓，世间推让，菩萨即於彼前，应现长者身而为说法，令其成就也。谓不说长行，而直说偈颂，如金光明经空品是也。梵语闭尸，华言凝结。谓受胎三七日，状如就血，或云聚血，或云软肉，故名闭尸。梵语闭户，华言凝结。谓人於胎位中，三七日内，形成之相，状如厚肉，是名闭户。谓修菩萨行者，但为利益众生，常怀慈忍之心，成就善法，是以恶道之门，自然闭而不开也。谓诸众生，惊倒闷绝，六识昏昧，见闻觉知，一时顿息，是名闷绝无心。谓诸众生既得见佛闻法，复为他人随力演说，令其出离生死，成无上道，甚为希有，是为世间难得之宝。谓如白鹭鸟，悉雌无雄，到春来时，阳气始布，雷声初鸣，雌鹭一心闻声，即便怀胎。鸡亦有闻雄鸡声亦得怀胎，是名闻声受胎。谓闻是大涅盘微妙经已，思惟其义，复能书写读诵，为他广说，令彼开解。自利利他，则为一切天人之所敬仰，不久得证佛果菩提，是名闻已利益也。（梵语菩提，华言道。）谓人以闻思修之三慧，倍策精进，出生一切善根者，是为菩萨之善友也。闻慧者，由於听闻而生智慧也。谓从经论中闻，或从善知识处闻，以因闻故，能生无漏圣慧也。
谓别教菩萨，於十住位中，因闻中道之理，知一切法离二边相，故名闻慧。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。二边相者，空有二边之相也。）闻即我闻也。言我闻者，谓如是之法，阿难自言我曾亲从佛闻，故名闻成就。谓得此陀罗尼者，於一切语言诸法，耳之所闻，皆不忘失，是名闻持陀罗尼。谓於可信之人，闻此生物为我故杀，如是闻者，名为闻杀。谓菩萨於诸梵行，精进无怠，则於所闻之法，常能忆持，而不忘失也。谓世间之人，虽不见闻诸佛菩萨神通变化，但闻说法，赞叹菩提及大乘法。彼人闻已，则□喜信乐，以此闻法为增上缘，故乐佛大智，发菩提心。谓诸众生既闻法已，又能起正信心，思惟其义，依教修行，甚为希有，是为世间难得之宝。谓修行之人，虽闻法要，未有空慧，贪爱因缘炽然未息，故须忆想自身，以骨为柱，以肉为泥，毛发爪齿，皮膜筋血，聚以为身。饥寒失调，百骸俱苦。分别身分，无一坚固。由此忆想分别观，而贪著之心自息；是为闻法忆想分别观。谓所说观佛之法一十六门，曲尽其妙，能令凡心入深三昧，闻如是法，岂不欢喜，是名闻法欢喜。（一十六观门者，日观、水观、地观、宝树观、八功德水观、总观、华座观、像观、佛真身观、观世音观、大势至观、普想观、杂想观、上辈生观、中辈生观、下辈生观。）谓一乘圆顿之法，微妙甚深，难解难入，非利根上智之士，闻则惑耳惊心，生疑起谤。如法华会上，五千人等，虽梵音盈耳，犹乃退席而去。故经云：无量无数劫，闻是法亦难。此举闻法难也。谓菩萨从闻熏习，所成慧性，既得精明，明照十方，周遍法界，幽暗即消。能令众生虽被药叉诸幽暗者，来近其侧，目受明夺，自不能视，是为无畏。经云：药叉罗刹鸠盘荼鬼，虽近其傍，目不能视。是也。（梵语药叉，亦云夜叉，华言勇健。梵语鸠盘荼，华言瓮形。）谓如来音声，无有分量，世间一切天人魔梵沙门婆罗门等，虽能闻之，亦不能知其边际分量也。（魔即魔王，梵即梵天。梵语沙门，华言勤息。梵语婆罗门，华言净行。）谓菩萨闻世间、出世间一切诸法，故於诸佛、菩萨、缘觉、声闻出现入灭，皆悉能知；念诸众生，无有多闻，不能了知此一切法，我当持多闻藏，证得菩提，为众生说，是名闻藏。（世间法，即三界中之法；出世间法，即诸佛圣贤之法也。）谓如人坐禅诵经调练身心，以惯习分多，所习之想即生，故梦熟境，是则闻见多而见熟境也。闻为三慧之首，闻必能思，思必能修，谓若能闻佛声教，则开发妙解，如说而行，以为成佛之资，故名闻财。（三慧者，闻慧、思慧、修慧也。）梵语阎摩罗，华言双王，又云只王，谓由此王与妹皆作狱主，故云双。兄治男事，妹治女事，故云只。又云息诤，谓止罪人诤故。或云是菩萨为利益众生故，变化所作。正法念经载阎罗王为人说偈云：汝得人身不修道，如入宝山空手归，汝今自作还自受，叫唤苦者欲何为？又十王经云：阎王於未来世作佛，号普王如来。谓菩萨变化者，良有以也。梵语阎浮提，华言胜金洲。谓欢喜地菩萨，修行初地法门，成大功德，多作阎浮提王，掌护正法，诸所作业，念佛法僧，能大惠施周给孤露，以法化世一切众生，令修善行，统领阎浮，故云阎浮提王。又云阐那，即车匿。防心离过，贪等为宗者，明了论疏云：出家先须防心三过，谓於上味食起贪，下味食起□，中味食起痴。以此不知惭愧，堕三恶道，凡受食时，当作此观。（三恶道者，饿鬼道、畜生道、地狱道也。）阴，覆盖之义。即色受想行识五阴也，亦名五蕴，蕴即积聚之义。若言覆盖一切善法，此就因得名；若言积聚无量生死，此就果得名。十境以阴居初者，有二义：一现前，二依经。现前者，谓人受一期果报之身，即是五阴，五阴重担，常自现前，是故初观。依经者，大品般若云：声闻依四念处行道，五阴即四念处所观之境。又经中凡列法门，无不以五阴为首，是故初观，此且就五阴通总而言。若专论所观之境，必须於五阴中，除却前四，的取第五识阴，为所观之境也。（一期者，谓人从生至死也。重担者，生死重沓名重，人所荷负名担。四念处者，观身不净，观受是苦，观心无常，观法无我。故云五阴即四念处。所观之境，除却前四者，谓除色受想行也。）梵语阿修罗，华言无端正，以男多丑而女端正故，又云非天。谓此神果报最胜，邻次诸天，而行非天也。其所居宫殿城郭器用，降于地居天一等；亦有婚姻男女，法式略如人间。（地居天者，即三十三天及四天王天也。）梵语阿修罗，华言无端正，以形貌丑陋故也。谓若阿修罗，乐脱其伦，菩萨即於彼前，应现阿修罗身而为说法，令其成就也。梵语阿修罗，华言非天。净名疏云：此神果报最胜，邻次诸天，而非天也。在因之时，怀猜忌心，虽行五常，欲胜他故，作下品十善，感报而生，是名阿修罗法界。（下品者，谓於作善之时，即生悔心也。）梵语阿修罗，华言无酒，又言无端正，又言无天。此道或居海岸，海底，或居半须弥山岩窟，宫殿严饰，怀猜忌心，常好斗战，是名阿修罗道。（无酒者，法华疏云：修罗於四天下，采华酝海为酒，鱼龙业力，其味不变，於是嗔妒，誓愿断酒，故云无酒。无端正者，修罗种类，男丑女端，故云无端正。无天者，净名疏云：此神果报最胜，邻次诸天，而非天，又无天德，故云无天。）梵语阿僧只，华言无数。谓从一百洛叉为一俱胝，乃至至至为一阿僧只也。（至至者，数也。）梵语阿兰若，或云阿练若，华言闲静处。谓不作众事名闲，无愦闹处名静；或翻无诤，谓不与世诤也。菩萨修无诤行及寂静行，即名为阿兰若处。应当远离不如理作意，於如理法中，心生爱乐，增广修习，自能行已，复教他人亦如是而修也。阿勒遮国诸刹帝利，得一分舍利，归国起塔供养。（梵语刹帝，华言田主。）梵语阿吒吒，或云[口*霍][口*霍]（皆无翻）。谓受罪众生，由寒苦增极，唇不能动，唯於舌中作此声也。阿，梵语具云阿提阿耨波陀，华言不生。谓一切法，本来不生也。经云：唱阿字时，入般若波罗蜜门，名菩萨威力，入无差别境界。疏云：阿者，入无生义。无生之理，统该万法。菩萨得此无生之旨，则能达诸法空，断一切障也。梵语阿毗达磨，华言对法。谓能对所问之法故也。梵语阿毗达磨，亦名阿毗昙，华言论。论者，论议也。瑜伽论云：问答决择诸法性相，故名论也。（梵语瑜伽，华言相应。）
梵语阿毗达磨，华言无比法，即论藏也。谓圣人智慧，分别法义，最胜无比。经云：若彼有情，乐说正法，分别性相，循环研核，究竟甚深，而为彼说阿毗达磨藏。是也。梵语阿氏多（无翻），此尊者与一千五百阿罗汉，多分住在鹫峰山中。梵语阿波波，或云唬唬婆（无翻），谓受罪众生，寒苦增极，舌不能动，唯於唇间作此声也。梵语阿浮达磨，华言未曾有，亦云希有。如佛生时，即行七步，足迹之处，皆有莲华，放大光明，遍照十方世界，而发是言：我是度一切众生生老病死者。地大震动，天雨众华，树出音声，作天妓乐，如是等无量希有之事，是名未曾有。又四众等，凡有闻所未闻，见所未见，皆名未曾有。（四众者，比丘、比丘尼、优婆塞、优婆夷也。）
梵语阿浮达磨，华言未曾有，亦云希有。如佛生时即行七步，足迹之处，皆有莲华，放大光明，遍照十方世界，而发是言：我是度一切众生生老病死者。地大震动，天雨众花，树出音声，作天妓乐。如是等无量希有之事，是名未曾有。又四众等，凡有闻所未闻，见所未见，皆名未曾有。（四众者，比丘、比丘尼、优婆塞、优婆夷也。）
梵语阿浮达磨，华言未曾有，亦云希有。谓如佛初生时，即行七步，足迹之处，皆有莲华，放大光明，遍照十方世界，而发是言：我是度一切众生生老病死者。地大震动，天雨众华，树出音声，作天妓乐，如是等无量希有之事是也。梵语阿湿摩揭婆，华言琥珀。其色红莹，世所希有，故名为宝。梵语阿湿缚窭沙，华言马鸣。摩诃衍论云：过去世中，有一大王，名曰轮陀，有千白鸟，皆悉好声，若鸟出声，大王增德，若不出声，大王损德。如是诸鸟，若见白马，则出其声，若不见时，常不出声。尔时大王，遍求白马，终日不得。作如是言：若外道众，能令此鸟鸣者，都破佛教；若佛弟子，能令此鸟鸣者，都破外道。尔时菩萨用神通力，现千白马，令千鸟皆鸣，绍隆正法，令不断绝，是故世尊，字此菩萨，名曰马鸣。又本传云：此师说法时，能感群马悲鸣，故号马鸣。以其造起信论，大乘庄严等论，故称论师。梵语阿由，华言方命，亦曰寿。谓养生缮性之书也。（缮者，治也。）梵语阿罗汉，华言无学。谓阿罗汉诸漏已尽，梵行具足，出现世间，开示四谛，令诸众生脱离生死，皆得无量义利安乐，是为众生之师范也。（四谛者，苦谛、集谛、灭谛、道谛也。）梵语阿罗汉，华言无学，谓此人将入阿罗汉道，未至本位，不称为果，但称为向，言其从此向第四果也。梵语阿罗汉，华言无生，又云无学，又云应供。谓三界生死已断，故名无生。以其烦恼已尽，无法可学，故名无学。以其应受人天供养，为世福田，故名应供。是故灭后，应当起塔供养。梵语阿罗汉，华言无学。谓阿罗汉生死已尽，梵行已立，而能利益有情，为世福田，以是因缘，一切天人所应供养。梵语阿罗汉，华言无学，即第四果也。谓此人断色界、无色界思惑尽，四智已圆，已出三界，已证涅盘，无法可学，故名无学。（四智者，我生已尽，梵行已立，所作已办，不受后有也。梵语涅盘，华言灭度。）梵语阿耆多翅舍，字也。梵语钦婆罗，□衣名，因以为名也。其人起邪见，非因计因，著□弊衣，自拔其发，以烟熏鼻，及五热炙身，修诸苦行为道。自谓今身并受诸苦，则后身常得乐也。（非因计因者，本非得乐之因，而妄计此因能得乐也。五热者，四面火聚，更加头上有日，故云五热炙身。）梵语阿耨□（苏骨切）睹婆，华言颂。谓此颂不用长行与偈，但字数满三十二字，即为一颂也。（长行者，即经中散文也。）梵语阿若，华言已知，此其名也；梵语□陈如，华言火器，此其姓也。以其是婆罗门种，由先世事火，故云火器，乃佛之舅氏也。（梵语婆罗门，华言净行。事火者，法华文句云：火有二义，照也，烧也。照则暗不生，烧则物不生，所以事之因为姓也。）梵语阿赖耶，华言藏识。谓此识能含藏善恶诸法种子，即第八识也。
梵语阿赖耶，华言藏识。以其无法不含，无事不摄故也。此识染净同源，生灭和合，而具有四分，如摩尼珠，体本清净。又如明镜，能含万像。若以染分言之，无明依之而起，结业由之而生，具足烦恼尘劳，变现根身世界，即前七种识境皆是也。若以净体言之，即本觉心源，离念清净，在圣不增，在凡不减也。（四分者，一、相分，即形相。谓此识能变现根身世界及诸法名义、相状，皆由第八识此分而生，如镜中所现之影像也。二、见分。见，即照了之义。谓此识能照烛一切诸法，及解了诸法义理，如镜中之明，能照万像也。三、自证分。自证所具之法，谓此识能持见分、相分，亲证无碍，如镜之圆体，能持其明，能含众像也。四、证自证分。证，即能证之体。自证，即所具之法，能持前自证分、见分、相分，皆不离此分，是第八识本体如镜之背也。梵语摩尼，华言离垢。根身者，即眼等诸根也。）
梵语阿赖耶，华言藏识。此识染净同源，生灭和合，而具有四分。如摩尼珠，体本清净；又如明镜，能含万像。若以染分言之，无明依之而起，结业由此而生，具足烦恼尘劳，变现根身世界，即前七种识境皆是也。若以净体言之，即本觉心源，离念清净，等虚空界，即后之庵摩罗识是也。无法不含，无事不摄，是名藏识。若转此识，即成佛果。（四分者，一相分，相即形相，谓此识能变现根身世界及诸法名义相状，皆由第八识此分而生；如镜中所现之影像也。二见分，见即照了之义。谓此识能照烛一切诸法，及解了诸法义理；如镜中之明，能照万像也。三自证分，自证取具之法，谓此识能持见分相分，亲证无碍，如镜之圆体，能持其明，能含众像也。四证自证分，证即能证之体，自证即所具之法。能持前自证分，见分相分皆不离此分，是第八识本体，如镜之背也。梵语摩尼，华言离垢。根身者，眼等诸根色身也。）梵语阿路巴，华言银。大智度论云：银出烧石中，世名白金，亦有四义，与前金同，故名为宝。梵语阿达婆（无翻），谓异能、技数、禁咒、医方之书也。梵语阿那含，华言不来，谓此人将入阿那含道，未至本位，不称为果，但称为向，言其从此向第三果也。梵语阿那含，华言不来。谓断欲界惑尽，不来欲界受生，故名不来。以其应受人天供养，为世福田，是故灭后，应当起塔供养。梵语阿那含，华言不来，即第三果也。谓此人断欲界后三品思惑尽，更不来欲界受生，故名不来。梵语阿那律陀，华言如意。谓其於过去世，以一食施辟支佛，感九十一劫受如意乐。增一阿含经云：佛在给孤独园为众说法，那律於中眠睡，佛以偈呵曰：咄咄何为睡，螺狮蚌蛤类，一睡一千年，不闻佛名字。那律闻已，达晓不眠，遂失眼根，获天眼通。观三千世界，犹如掌果。故云：无目而见。（辟支，梵语具云辟支迦罗，华言缘觉。掌果者，掌中之果也。）梵语阿那律，华言无灭。昔因施食，得生人天中受乐，至今不灭，名无灭。是佛从弟，获天眼通，故称天眼第一。梵语阿难，华言庆喜。斛饭王之子，佛成道日生，生时举国欣庆，故云庆喜。随佛出家，得阿罗汉果。多闻第一，能持法藏。如来灭后，与文殊师利集诸大众於铁围山等处，结集修多罗藏。（梵语修多罗，华言契经。）梵语阿难陀，华言庆喜。佛成道时，斛饭王遣使来白净饭王言：贵弟生男，王闻欢喜，语来使曰：是男当安名庆喜。后投佛出家，能持三藏之教，故称多闻第一。（三藏者，经藏、律藏、论藏也。）陀，大品般若经作荼，梵语具云彼荼，华言必。谓知一切法必不可得故。过此荼字后，无字可说也。经云：唱陀字时，入般若波罗蜜门，名一切法轮差别藏。疏云：即究竟含藏一切法轮。谓菩萨住是三昧，则能持诸三昧，而闻持等诸陀罗尼，皆自然而得，是名陀罗尼三昧，（闻持者，陀罗尼名也；谓得此陀罗尼者，一切语言诸法，耳所闻者，皆不忘失也。）梵语陀罗尼，华言总持。谓菩萨住是三昧，则能持诸三昧印，分别诸三昧，皆有陀罗尼，是名陀罗尼印三昧。梵语陀罗尼，华言能持。谓菩萨能持诸善法，令不散不失。又云总持，谓能持善不失，持恶不生，是名陀罗尼璎珞庄严。梵语陀罗尼，华言能持，亦云咒，即秘藏也。谓集种种善法，持令不失。经云：若彼有情，不能受持契经，调伏对治；或复有情，造诸恶业，种种重罪，使得消灭，速疾解脱，顿悟涅盘，而为彼说诸陀罗尼藏。是也。梵语陀罗尼，华言总持，以其持善不散，持恶不生也。盖菩萨以总持之法，随顺一切众生言音，开导正信，令其灭诸恶心，而行一切善法，是为菩萨陀罗尼门。谓附四谛等法，入一念心，以为观法，故名附法观。（四谛者，苦谛、集谛、灭谛、道谛也。）谓修菩萨行者，若能布施，则悭鄙吝惜之心，自然降伏，不复萌动矣。梵语兜率，华言知足。以此天於五欲境知止足故。谓菩萨从兜率天将降神时，观此阎浮提内，迦毗罗国，最为处中，往古诸佛，出兴皆生於此。尔时菩萨即现五瑞，一者放大光明，二者大地震动，三者诸魔宫殿隐蔽不现，四者日月星辰无复光明，五者天龙等众悉皆惊怖。现此瑞已，於是下生，是名降兜率相。（五欲者，色欲、声欲、香欲、味欲、触欲也。菩萨即释迦如来。梵语迦毗罗，华言黄色。）谓四月八日，日初出时，摩耶夫人在毗岚园，手攀无忧树枝，菩萨渐渐从右胁出。于时树下生七茎莲华，大如车轮。菩萨处於华上，周行七步，举右手而言曰：我於一切天、人之中，最尊最胜。尔时难陀龙王、跋难陀龙王於空中雨温凉二水，灌太子身，身黄金色。三十二相，放大光明，普照三千大千世界，是名降生相。（毗岚，梵语具云岚毗尼，华言解脱处。梵语难陀，华言□喜。梵语跋难陀，华言善□喜。此二龙王，即兄弟也。三十二相者，足下安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。三千者，小千、中千、大千也。言三千大千者，总别兼称也。）谓菩萨既降神出胎，厌生老病死之苦，而欲脱离，故求出家，入山修道，是为降神出家。谓菩萨修习禅定，承顺佛旨，能伏众魔，是名降魔力。魔，梵语具云魔罗，华言能夺命。谓菩萨於菩提树下，将成道时，大地震动，放大光明，隐蔽魔宫。时魔波旬，即令三女乱其净行，菩萨以神力故，变其魔女，皆成老母。魔王大怒，遍敕部从，上震天雷，雨热铁丸，刀轮器仗交横空中，挽弓放箭，箭停空中，变成莲华，不能加害。群魔忧戚，悉皆迸散，是名降魔相。（梵语菩提，华言道。梵语波旬，华言恶，即魔王名也。）除助因者，谓除众生助恶之因也。助恶之因，即五种辛也。五辛者，即葱、薤、韭、蒜、兴渠也。谓此五辛食则能发淫恚，邪魅所著，天人远离，是故修行之人，欲得菩提，必先断除此五种辛菜也。故经云：是诸众生，求三摩地，当断世间五种辛菜。是也。（兴渠，叶如蔓菁，根如萝卜，出土辛臭。梵语菩提，华言道。梵语三摩地，华言等持。）除垢者，谓澡浴身体，则诸垢秽悉皆除去也。除寒冷者，谓澡浴身体，则清净和畅，一切寒冷自除也。谓有别风，蠲内秽物，心生苦受，欲除弃之，以风引出，因此风力，令身安稳，名除弃风。谓修此禅定，能除灭众生种种苦恼，名有八种：一者，咒术所依禅，谓因此定，能以咒术之力，除诸毒害霜雹寒热鬼病，一切苦患也。二者，除病禅，谓因此定，能除地水火风四大所起众病也。三者，云雨禅，谓因此定，能兴致甘雨，销灭灾旱，救诸饥馑也。四者，等度禅，谓因此定，能济诸恐难，及一切水陆人非人怖也。五者，饶益禅，谓因此定，能以饮食饶益旷野饥渴众生也。六者，调伏禅，谓因此定，能以财物调伏众生也。七者，开觉禅，谓因此定，能觉悟迷惑众生也。八者，等作禅，谓因此定，能令众生所作悉皆成就也。（非人者，即龙鬼之类也。）谓其水人若饮时，能除饥渴等患，是为除患功德。谓人常怀我慢，或素来种姓富贵，而能不生骄傲轻他之心，是为难也。谓月盛满之时，一切幽暗，无不照烛，令诸旷野夜行之人，恶兽出没，悉能明见，而无怖畏之心。犹如来说法，开示众生正见，烦恼盖障，悉皆除灭也。除，即断除。谓断除诸见烦恼之时，善能觉了，除去虚伪之法，增长真正善根，故名除觉分。谓从未到地，若发初禅觉观之法，则身心豁然开朗，所证境界，悉皆虚假，空无我人；既无我人，谁作诸事？谁受禅定？是则颠倒所起身业，皆悉坏灭，是为特胜。（觉观者，谓初心在缘曰觉，细心分别禅味曰观。）除身中风者，谓澡浴身体，得无寒冷，则风邪等病自除也。圣六字陀罗尼等经云：行人持诵陀罗尼，能除种种身心病苦，及一切贪□痴心，自然消灭。凡所出言，人皆信受。一切经论并世间典籍，自然通晓。纵其自身不作福业，十方如来所有功德，悉与此人，增长一切福慧也。谓月盛满之时，虽遇炎暑，郁结蒸热，其或对之，自觉清凉之气袭人。犹如来说法，令人悉能远离贪欲□恚愚痴生死之苦，而获涅盘清凉之乐也。谓调和通利，风气消除，故云除风。谓适充口腹，饥馁顿除，故云除饥。随即依也。谓尼於大僧众中，未与作共住法，而随彼共住，是故为众所弃也。谓如佛说无常法，或以生灭为无常，或以不生不灭为无常，法本是一，机解不同，故不分也。谓声是所作性，故以声显论，声是实法；若不将名句文等共相为用，则不成其论矣，是名随一不成。谓佛随机乐欲，如意速疾，即为现身说法，令其行业成就，是名随乐佛。谓如来随自他意之乐欲，普授一切之身。菩萨称佛普授而见，是名随乐佛普授见。梵天，即色界初禅天也。谓修菩萨行者，慈忍具足，梵行无亏，故报尽命终，随其意乐，而得生於梵天也。谓智随理境，如盖随函，随理荷运，故名随乘。谓佛一向随顺他机之意，说於方便之法，导引众生，故名随他意语。谓如来所出语言，随诸众生种种信解，心意成熟，普使随应，而得了知也。行，即进趣之义。谓钝根之人，凭他生解，依信而行，进趣於道，故名随信行。
随信行者，谓此人根钝，凭他所说起信修行，进趣於道也。谓如来法音，普入众会，随机得闻也。谓如来说法之音，普入群机，融通众音也。谓圆教十住、十行、十回向、十地、等觉位中，分破无明之惑，故得分分是真本觉，故名随分觉。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。）
谓初住菩萨，乃至等觉位中，各破一品无明之惑，随觉一分法性之理，觉道未圆，是名随分觉。谓众生根性利钝不同，而能随机化导而度脱之，是为难也。谓随他修习善因，喜他得成善果，是为随喜。谓佛从初发心，不惜身命，舍头目髓脑，修诸苦行，以至成道灭度，所有功德，乃至六趣、四生、声闻、辟支佛，一切菩萨等，种种所有诸善功德，我皆随顺欢喜。故云随喜功德。（六趣者，天趣、人趣、修罗趣、饿鬼趣、畜生趣、地狱趣也。四生者，胎生、卵生、湿生、化生也。辟支，梵语具云辟支迦罗，华言缘觉。菩萨，梵语具云菩提萨□，华言觉有情。）随喜者，随他修善，喜他得成也。谓佛转法轮，众生得益，我助彼喜，是名随喜品。经云：若闻是经而不毁訾，起随喜心。是也。谓众生真如之心，普遍诸有为法，而自性不失。犹水之随器方圆，而不失自性也。谓三界众生，各於自住之境，而起烦恼，随时增长，潜伏不舍，故名随增随眠。宗，即宗要。趣，即理趣。谓法师说法，须随顺所宗义趣，如理解释，令诸众生悟明法要，故名随宗趣言。谓菩萨随首楞严定，现诸威仪，导利众生。虽威仪变现，而任运常静，是名随定戒。（梵语首楞严，华言健相分别。）随宜者，随顺众生之所宜也。谓如来所说种种诸法，或偏或圆，或顿或渐，皆是随顺众生之机，称其根器，悉令开解也。随念者，亦名忆持，谓菩萨由后得智，於前观心中通达诸法境界之相，出观之后，皆能随念忆持不失也。谓意识昔曾对於六尘之境，追念不忘，而起分别，故名随念分别。随息者，细心依随息之出入，住而不散也。谓修行之人，虽因前数息，心暂得住，而禅定未发。若犹存数，则有起念之失，故须舍数修随。心随於息，入时知入，出时知出，心安明净，禅定自发。故以随为门也。谓诸有情，於宿世中，及现在世，随顺恶友，习诸不善恶行，所以轮回诸趣也。谓菩萨以变化力，能令一身作多身，多身作一身，通岩透石，履水蹈空，地作水，水作地；火作风，风作火；金作石，石作金，是名随意所欲尽能得。谓菩萨为怜悯众生故，随顺其意，而为说法，是名随意爱语。随所合处者，谓阿难被佛徵诘，不在暗内，则又计之。随所合处，心则随有。佛乃问云：汝言随所合处，心随有者，是心无体，则无所合；心若有体，则汝以手自□其身，汝心必能知觉。此知觉心为复内出，为从外来。若於内出，则见身中；若从外来，先合见面。既非内外，则无出入，出入既无，体性何有？若无有体，谁为随合。故云随所合处，心随有者，无有是处。谓在家之人，未离诸欲，而於所欲之境，起种种缠缚之业，相续不舍，故名随所欲缠现行。谓菩萨随顺众生所爱乐法而为宣说。论云：菩萨若已得道，随所应度而为说法。如高心富人，为赞布施，是人爱著名声福德故，心则喜乐，是名随所爱法为说。谓於无漏真实三昧相中，随顺守护，不令退没，是名随护断。（无漏者，不漏落生死也。梵语三昧，华言正定。）谓利根之人，自以智力，依法而行，进趣於道，故名随法行。
随法行者，谓此人根利，自以智力，随法修行，进趣於道也。随烦恼者，即见、思二惑也。谓此见、思二惑，随於一切违顺境上，起贪□痴等烦恼，随逐不舍也。随即随顺，相即形相。谓依如来教，染衣出家，乞食自活，不犯威仪，是名随相戒。依附不舍曰随，五情暗冥曰眠。谓人於诸所有功德，常加护念，不为随眠烦恼之所盖覆；若烦恼习气未断，是名随眠垢。（五情者，即眼耳鼻舌身之情也。烦恼习气者，谓烦恼余习之气分也。）谓无明烦恼，长时随逐，眠伏第八藏识之中，故曰随眠无明。依附不舍曰随，五情暗冥曰眠。谓无明烦恼种子，潜伏第八藏识之中，能生一切妄惑，是名随眠烦恼也。（五情者，即眼耳鼻舌身五根也。）随类不定者，谓如来誓愿弘深，慈悲普覆，随诸种类，有感即应，或现大身满虚空中，或现小身丈六、八尺等也。谓菩萨以愿力、自在力，於种种众生，天龙、鬼神、阿修罗等，及诸外道邪见恶行等类，菩萨悉生其中，为其导首，引令入正，及以善法，广为宣说，是名随类生。谓真如之性，本无生灭。然因无明熏动，起一切相。如水因风，妄波忽动，若风止息，动相元无，故名随缘真如。谓众生无我，皆由业转；苦乐齐受，皆从缘生。若得胜报荣誉等事，皆是过去宿因所感，缘尽还无，何喜之有。得失从缘，心无增减，喜风不动，冥顺於道，故名随缘行。谓佛为众生说法，半随自证之意，半随他机之意，名随自他意语。谓佛随顺自意，说自所证一实等法，故名随自意语。谓於欲界、色界、无色界一切惑业系缚之法，及不系缚之法，随所见闻觉知，起诸言说，是名随说因。（不系缚法者，即出世之道法也。）谓有别风，遍随身支诸毛孔转，名随转风。谓或在色界而起欲界烦恼，或在无色界而起色界烦恼，或在欲界而欣乐上二界禅定而生味著，不知出离，故名随逐他境随眠。谓如来见诸众生，无有出离生死之心，长劫不舍，故运平等大慈，随逐救济，令其离苦得乐，是为随逐众生恩。谓於三界中，各各自分境上，所摄诸见烦恼，随根起灭，潜伏不舍，故名随逐自境随眠。谓声闻初果须陀洹人，随顺谛理，能破见惑，无所分别，是名随道戒。（梵语须陀洹，华言预流。见惑者，谓意根对法尘而起分别也。）谓菩萨欲为众生说法，先以善巧方便，随顺教诫，令生信乐之心；然后以如来甚深法义，分别解说，令其易解易入，获大利益，是名随顺巧方便。（菩萨，梵语具云菩提萨□，华言觉有情。）谓於诸佛理地，起万行真因，显证一乘寂灭之道。行从理起，故曰随顺平等；能生道果，故曰善根。经云：於同佛地，地中各各生清净因，依因发辉，取涅盘道，名随顺平等善根回向。谓此珠若转轮王忆念水时，即能随顺王意，流清净水，以济世之乏少也。谓既修真因，善根成就，则知十方众生，皆我本性；性既平等，故能成就一切众生善根，无有遗失，亦无高下。经云：真根既成，十方众生皆我本性，性圆成就，不失众生，名随顺等观一切众生回向。谓日宫殿，因风所吹，而於空中任运随转也。谓众生真如之心，随无明风，而波浪起灭，然其不生不灭之性，则自然不变，犹水之随风波动，而静性不改也。谓如来观诸众生根器狭劣，隐蔽大乘实教，乃以人天三乘权法，诱引众生，而令成熟；然后以大乘而度脱之，是为隐实施权恩。谓世间有漏烦恼等法，障覆真空之理，不能显发，故名隐真理也。隐空者，言吾踊身虚空中，隐形无迹。无常杀鬼，焉知我处？七日期满，自空堕地而死。犹如果熟，自然脱落。谓如来为大乘、小乘之机，而起胜应、劣应之用。如说华严，则为普贤等诸大菩萨，示现实报胜应之身。有十莲华藏世界海微尘数微妙相好，无尽胜德。若说三乘之教，则隐胜妙之相，但彰三十二相劣应之身。二乘及小教菩萨，方蒙利益也。法华经云：脱珍御服，著弊垢衣，执除粪器，往到子所，是为隐胜彰劣恩。（三乘者，声闻乘、缘觉乘、菩萨乘也。三十二相者，足下安平相、千辐轮相、手指纤长相、手足柔软相、手足缦网相、足跟满足相、足趺高好相、[月*端]如鹿王相、手过膝相、马阴藏相、身纵广相、毛孔生青色相、身毛上靡相、身金色相、身光面各一丈相、皮肤细滑相、七处平满相、两腋满相、身如师子相、身端直相、肩圆满相、四十齿相、齿白齐密相、四牙白净相、颊车如师子相、咽中津液得上味相、广长舌相、梵音深远相、眼色如金精相、眼睫如牛王相、眉间白毫相、顶肉髻成相也。小教菩萨者，即小始终顿圆五教中，小教之菩萨也。）谓此人修行精进，固当授记；恐其自闻授记，则志满足，不复更发精进之心。如不授记，复恐众人生疑，而谓此人修行精进，不蒙授记。故佛以威神之力，密为授记当得作佛。使他人闻，不使其自闻，是为隐覆授记。谓诸众生本有真如法身之理，在第八识中，为无明烦恼之所隐覆，而不能见，故名隐覆藏。谓众生由烦恼之惑障蔽圣道，不得出离，若离此障，即得自在，是名障尽解脱也。谓诸天魔外道，随有修善法处，即往其前，为作障碍，故名障碍依。障碍山者，谓此山有障碍神故，又名象鼻山，形如象鼻故也。高广各一千三百一十二由旬半。谓菩萨以自己所悟真实之理，方便教化，亦令一切众生，皆得本有真实之性。犹解髻中明珠而以与人，心无吝惜，是为难与能与。三十三天，即忉利天也。谓菩萨修戒定慧，破一切惑业，证於难伏三昧。以此天是地居之顶，果报惑业，难以折伏，故以此三昧，令其破诸难伏，亦得证此也。（梵语忉利，华言三十三。）谓菩萨但为诱掖众生，人所难为者，悉能为之，故虽著弊垢衣不以为贫，执除粪器，不以为贱，是为难作能作。谓菩萨见诸众生，违佛教化，作不善业，生诸恶道，即起哀悯之心，方便度脱，虽经多劫，心无退转，是为难忍能忍。（劫，梵语具云劫波，华言分别时节。）谓佛所说经教，义趣深远，卒难晓了，必须解释，方能解悟，故名难晓须释。难禅者，谓此禅定，不易修也。名有三种：第一难禅，谓久习胜妙禅定，於诸三昧心得自在，哀愍众生，欲令成就，舍第一禅乐而生欲界也。第二难禅，谓依此定，出生无量无边不可思议诸深三昧，出过声闻、辟支佛上也。第三难禅，谓依此定，得无上菩提也。（第一禅乐者，即胜妙禅定之乐也。辟支，梵语具云辟支迦罗，华言缘觉。梵语菩提，华言道。）谓由前焰慧烁破一切情见，其同异之相，皆不可得，即是诸佛境界，无有能胜。经云：一切同异所不能至，名难胜地。梵语阿罗汉，华言无学，亦云无生。谓五地菩萨，观於四谛之行既终，同於四果阿罗汉，故云难胜地寄阿罗汉乘。（四谛者，苦谛、集谛、灭谛、道谛也。）谓菩萨见下乘人，滞有余涅盘，乐独善寂，故发慈心，修习平等加行，悟真俗二谛无差别智，无有能胜，即断下乘涅盘障，证类无别真如，是名难胜地断障证真。（下乘者，即声闻乘、缘觉乘也。梵语涅盘，华言灭度。言有余涅盘者，谓见、思二惑断尽，尚余色身未灭也。真谛者，谓於一切法谛审真空，无法可得也。俗谛者，谓於一切法谛审法法宛然也。无差别智，即平等之智也。类无差别真如者，谓生死涅盘，其类平等，无有差别也。）谓如来往昔因中，舍头目髓脑、国城妻子、剜身千灯、投形饲虎、雪岭亡躯，如是难行苦事，积劫行之，皆为利乐众生，是为难行苦行恩。（剜身千灯者，菩萨本行经云：佛昔以刀剜身肉千处，注以酥油，然作千灯，求闻一偈。时婆罗门为说偈曰：常者皆尽，高者皆堕，合会有离，生者有死。是也。投形饲虎者，谓佛昔为萨□太子，游山见虎饥饿，投身虎前以济之也。雪岭亡躯者，谓佛昔为婆罗门，於雪山修行。有罗刹唱云：诸行无常，是生灭法。闻已，欲求全偈。罗刹饥渴，必得肉血食之，乃肯为说。因得后半偈，云：生灭灭已，寂灭为乐。遂遍书树石，乃以身施之也。劫，梵语具云劫波，华言分别时节。）论云：於五浊恶世，无量佛所求阿□跋致，甚难可得。盖言娑婆世界，尘境□强，五欲障蔽，难入於道，故名难行道。（五浊者，劫浊、见浊、烦恼浊、众生浊、命浊也。梵语阿□跋致，华言不退转。梵语娑婆，华言能忍，谓於此世界能忍受诸恶也。五欲者，色欲、声欲、香欲、味欲、触欲也。）集，即聚也。其性自性，乃是万善聚集之因也，此约圣而论。故经云：即三世如来性自性第一义心也。集即招集之义。谓观见、思烦恼之因，而能招集生死之果，得无漏智，故名集智。（见、思者，见即见惑也，思谓眼等五根对色等五尘起诸贪爱也。）集，即招集之义。谓观欲界集谛，见、思之惑，真如理显，生无漏法忍，是名集法忍。（见惑者，谓意根对法尘起诸分别；眼等五根，对色等五尘，起诸贪爱思惑者，谓曰思惑也。）谓观欲界集谛见惑，真智明发，而证真如之理，是名集法智。谓此定自在，即能聚集无边福德，如王势力，无有等比，故名集福王定。谓观欲界集谛之后，复观上二界集谛，生无漏法忍，是欲界集法忍之流类，是名集类忍。谓观欲界集谛之后，复观上二界集谛，真智明发，是欲界集法智之流类，是名集类智。谓菩萨住是三昧，修集一切善根功德，初夜、后夜，无有休息，譬犹日月，运转不停，是名集诸功德三昧。集即招集之义。谓声闻之人，谛审烦恼惑业，实能招集生死之苦，故名集谛。
谓此教三乘用观巧故，审实惑业之因，当体即空，了无惑业和合之相，故名集谛。
谓此教菩萨，谛审十界众生惑业。实能招集生死之苦，故名集谛。
谓此教菩萨，谛审一切烦恼尘劳，性本清净，实无招集生死之相，故名集谛。谓佛将说法华，故天雨四华，以表十住、十行、十回向、十地诸菩萨，当获成佛之因，故名雨华瑞。经云：天雨曼陀罗等四华。是也。（十住者，发心住、治地住、修行住、生贵住、方便具足住、正心住、不退住、童真住、法王子住、灌顶住也。十行者，欢喜行、饶益行、无□恨行、无尽行、离痴乱行、善现行、无著行、尊重行、善法行、真实行也。十回向者，救一切众生离众生相回向、不坏回向、等一切佛回向、至一切处回向、无尽功德藏回向、随顺平等善根回向、随顺等观一切众生回向、真如相回向、无缚解脱回向、法界无量回向也。十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。梵语曼□罗，华言适意，又云白华。四华者，曼□罗华、摩诃曼□罗华、曼殊沙华、摩诃曼殊沙华也。）谓阴阳不顺，大水漂没，冬雨，夏雪，冬行雷电，夏雨霜雹或雨赤黑等水，或雨土石沙砾，江河逆流，如是种种灾异，是为雨水变异难。谓从五月十六日至九月十五日为雨时也。谓此山中，具诸药草，能疗众病，取不可尽；以喻欢喜地菩萨，圣智法药，用之无竭，以破无明，超前行位，如雪山王也。谓菩萨住是三昧，於无始世来所失之道，还复能得；如电光□现，行者得路，是名电光三昧。三禅亦色界天也。谓菩萨修戒定慧，证於雷音三昧。以此天禅乐最深，如冰鱼蛰虫，著於果报之乐。故以此三昧而惊骇之，令其舍离诸乐，亦证於此也。震者，隐隐出声之谓。震有三相：一方独震名震，四方俱震名遍震，八方齐震名普遍震。谓露沾於草木，体不久停，为风所吹，须臾即落。以譬众生幻身，虽於世间暂尔留住，为无常风所吹，□忽变灭也。论云：譬如朝露，身以如是，暂时住故。谓比丘在树下坐，如住半舍，荫覆凉乐，故生爱著；又虑雨漏湿冷，鸟屎污身，毒虫所扰，於是思惟露地而坐，随意快乐，月光遍照，令心明利，易入空定。是故露地坐为头□行也。露地牛车，喻大乘实教也。谓法华经譬喻品中，诸子既出火宅，到於四衢道中，露地而坐，等赐大白牛车，同归秘密理藏，是名露地牛车。（瘀，依据切），谓修行之人，观胖胀已，复观死尸，风吹日曝，皮肉黄赤，瘀黑青黯（依槛切），是为青瘀想。谓行人观青色照耀，胜於背舍八色光明中所见青相，不起法爱，故名胜处。梵语兜率陀，华言知足。谓菩萨修戒定慧，破诸烦恼，证於青色三昧。以此天果报，宫殿服玩一切皆青，故以此三昧，令其舍离一切烦恼，亦得证此也。谓饿鬼由中品十恶之业所感，身常饥瘦，面多青色，故取东方青色以喻之也。谓於定中，还取八背舍、八胜处中所见青色，使遍一切处皆青，故名青遍一切处定。非乐即苦也。谓声闻之人，不知诸法之中，本有涅盘寂灭之乐；而观一切诸法，悉皆是苦，是名非乐修。非乐欲所作者，谓凡所作业，必从乐欲心起；若其所作，既非乐欲，是为不增长业也。谓世间五欲之乐，皆是受苦之因，凡夫不了，妄计为乐，即成乐颠倒。（五欲者，色欲、声欲、香欲、味欲、触欲也。）
非乐计乐者，谓世间五欲之乐，皆是招苦之因。凡夫不了，妄计为乐，即成乐颠倒。（五欲者，色欲、声欲、香欲、味欲、触欲也。）谓人或畋猎嬉戏，或耽淫嗜酒放逸无度，横为非人鬼怪之类，夺其精气而死，是为横死。（夺精气者，如法华经中，罗刹女等夺一切众生精气者是也。）非人即鬼畜之类也。谓若诸非人，有形无形，有想无想，乐度其伦，菩萨即於彼前，皆现其身而为说法，令其成就也。谓菩萨若遇风寒冷热水雨等无情之物恼害之时，安然忍受，初不□恚，是名非众生数忍辱。梵语半择迦，华言变。谓有能变男女之形，即五种不男之一也。今言非者，非是不男，非仆非女，能修梵行，故名丈夫。谓如来说法，假设其辞为喻，而非实有其事。如经中佛告波斯匿王云：有亲信人，从四方至，各作是言：有大山从四方来，欲害人民，王若闻者，当设何计？王言：世尊，设有此来，无逃避处。佛复告言：四山即是众生生老病死，常来逼人，云何大王不修戒施？之类，是名非喻。（梵语波斯匿，华言胜军。）谓见言不见，不见言见，闻言不闻，不闻言闻等，此因非正直而成於声，故名非圣言声。谓真如之法，从本已来，性自清净，离一切相，寂灭无为，故名非安立真如。谓凡世间一切有为等事，皆悉无常，虚幻不实，岂能长久，凡夫妄计是常，即成常颠倒。
非常计常者，谓世间一切有为之事，皆悉无常，虚幻不实，岂能长久。凡夫妄计是常，即成常颠倒。谓外道计身有异故非常，我不异故非无常；若尔，离身亦无有我，此亦成过。是名非常非无常句。谓佛法、报二身，非属应、化，是名非应非化。谓前识处是有想；无所有处是无想。至此则舍前有想，名非想；舍前无想，名非非想。盖此天既得无所有处天定已，又知此处如痴如醉、如眠如暗，以无明覆蔽，无所觉了，无可爱乐。於是一心专精，即於非有非无，常念不舍，则无所有处定便自谢灭，加功不已，忽然真实定发，不见有无相貌，泯然寂绝，清净无为，三界定相无有过者，是名非想非非想处天定。（三界者，欲界、色界、无色界也。）非想者，非识处之有想也，非非想者，非无所有处之无想也。谓人修禅定，既得无所有处定已，深知无想处如痴，有想处如痈如疮，即舍无所有处，缘念非有想非无想之法。其心次第而入，无有杂念间隔也。（如痴者，譬无心想也；如痈如疮者，有痛即觉，譬有心想也。）谓此身皆因四大假合，本无有我。若一大是我，三大应非我；若四大俱是我，应有多我；毕竟是谁为我，故知我不可得。凡夫不了，於自身中强作主宰，妄计为我，即成我颠倒。（四大者，地大、水大、火大、风大也。）
非我计我者，谓此身皆因四大假合而成，本无有我。若一大是我，三大应非我；若四大俱是我，应有多我，毕竟是谁为我？故知我即不可得。凡夫不了，於自身中，强生主宰，妄计为我，成我颠倒。（四大者，地大、水大、火大、风大也。）谓如幼少之人，於一切境，不知好恶，起诸放逸，相续不舍，故名非所依位烦恼现行。谓声闻第四果，三界烦恼皆已断竟，得无漏果，无惑可断，故名非所断。谓声闻之人，证果之后，诸惑不复续起，自然契悟寂灭真空之理，不假拣择，故名非择灭无为。非无想者，谓虽亲而成怨害也。谓此类有情，因怨恨颠倒之惑，起杀害妄想之业。惑业和合，故感非无想相无想之报，即土枭等，附块为儿；及破镜鸟，以毒树果，抱为其子。子成，父母皆遭其食之类是也。（非无想相无想者，父母有爱，故曰非无想相；后时成大，父母遭食，故曰无想也。土枭，食母鸟也；破镜，食父兽也，形如□而虎眼。今云鸟者，恐译误耳。）非无色者，因声呼召而能成形也。谓此类有情，因相引妄性颠倒之惑，起呼召乱想之业，惑业相附，故感非无色相无色之报，即咒诅厌生之类是也。（非无色相无色者，如虾蟆等，从自类生，不假他成，故曰非无色相，藉声得生，故曰无色。咒诅□生者，咒诅亦呼召耳，□即祷也，如虾蟆以声附卵，然后生长，非声则坏；又孔雀，雌者闻雄者鸣，即有娠，生雏，此等物类，若由厌祷而生也。）非有想者，谓借他之身以成自类也。谓此类有情，因诬罔颠倒之惑，起回互乱想之业，惑业和合，故感非有想相成想之报，即蒲卢等异质相成之类是也。（诬罔即诳惑也，回互犹转换也。蒲卢，蜾羸也，取青虫以为己子，乃诬罔回互之义也。非有想相成想者，如青虫，非蒲卢之类，故曰非有想相而能成己之子，故曰成想也。）谓行人若舍无所有处，一心缘非有想非无想，入定时即观此定，依五阴等悉皆无常、苦、空、无我、虚诳不实，心生厌背，而不爱著，故名非有想非无想背舍。前识处是有想，无所有处是无想。至此舍前有想，名非有想；舍前无想，名非无想。谓行者复厌无所有处定如痴如醉如眠如暗，无可爱乐；於是一心加功，忽然真实定发，不见有无相貌，泯然寂绝，清净无为，是名非有想非无想定。非有色者，谓虽有形色，而假他所成也。谓此类有情，因虚伪相待之惑，起因依乱想之业，惑业相染，故感非有色相成色之报，即水母以虾为目之类是也。（非有色相成色者，如水母本无自类之色相，故曰非有色相，以水沫为身，以虾为目，故曰成色也。）谓外道欲避上有无相违，立俱非句，故计我与五蕴非有非无，则又成戏论之见。非有非无者，谓不知真如之理，具有无之德，而言真如非有，又言真如非无，二边不定，则成戏论谤也。谓中论等说一切法皆即空之有，是非有；即有之空，是非空；互泯互融，即第一义，是为非有非空门。谓佛随於一处而说是经，大乘之机，不见染净之相，同一法界，故名非染净。谓如来三昧，寂然不动，为众生故，於非应中随感而应。犹如明镜，无心现物，而像对即现，是名非现现。谓行人修禅定时，□觉□然而起，无问是理非理，他犯不犯；无故而发□恚，障诸禅定，是为非理□相。谓不顺理所得财物，是不净物，故不应施与人也。非行非坐三昧者，前之三种，俱用行坐；今言非行非坐者，虽非行坐，实通行坐，亦名随自意三昧，谓但於一切时中，一切事上，随意用观，不拘限期，心存止观，念起即觉是也。非非想处地者，非前识处之有想，非无所有处之无想，即无色界第四天也。谓此天厌无所有处如痴，故舍之，而入非非想处定。住於此定，不见有无相貌，泯然寂绝，清净无为也。熙，和乐貌；怡，喜悦也。菩萨心常禅悦，则面无颦蹙，诸相圆满，见者悉皆欢喜；譬如莲华开时，令诸见者，心意快然而生喜悦也。韦，梵语具云韦驮，华言智论。灵威要略曰：天神姓韦，讳琨，即南方天王八将之一臣也。四王合三十二将，此为其首。生知聪慧，早离尘欲，清净梵行，修童真业，不受天欲；面受佛嘱，外护佛法，统护三洲，利物弘化，大济群生。故凡建伽蓝，皆设像崇敬，以彰护法之功也。（三洲者，南赡部洲、东弗于逮、西瞿耶尼也。伽蓝，梵语具云僧伽蓝，华言众园，即佛寺也。）谓音乐女色，而能惑乱众生正性，故不应施与人也。音声即声尘也。谓□陈那等，在鹿苑中，闻佛说四谛之法，密悟圆理，了达一切声尘，本然清净，无动无静，皆是常住圆妙之音，於是得入圆通。故云如我所证，音声为上。（梵语□陈那，华言已知。四谛者，苦谛、集谛、灭谛、道谛也。）音声忍者，谓闻佛深教，即能晓了，忍可而不惊怖也。谓言音语业为教体也。故佛唱号言辞，评量论说，是为教体。楞严经云：此方真教体，清净在音闻。是也。音字俱不翻者，谓西来梵夹，音与字二者，未经此方翻译是也。音字俱翻者，谓诸经文，音与字二者，皆就此方言音字体翻之是也。谓受虚妄声尘系缚，不异禁系枷锁。菩萨以动静之性俱灭，则其观听返妄入真，声尘解脱。能令众生禁系等事，不能著身，是为无畏。经云：禁系枷锁，所不能著。是也。顶者，谓修四谛法所得相似之解，转复增胜，定观分明，在於暖位之上。如登山顶，观望四方，悉皆明了，故名顶位。顶者谓观行转明，在暖之上。如登山顶，观瞩四方，悉皆明了，故名顶加行。（观瞩四方者，谓观四谛也。）谓别教等觉菩萨，居十地顶，惑破德显，无能毁坏，故名顶坚。（等觉者，去后妙觉佛位犹有一等，胜前诸位，得称为觉也。）谓顶上有肉，高起如髻，亦名无见顶相，谓一切人天二乘菩萨，皆不能见故也。（二乘者，声闻乘、缘觉乘也。）谓如梵语阿耨多罗三藐三菩提，华言无上正等正觉。虽有此翻，然自汉摩腾法师已来，经中但存梵语，是为顺古，故不翻也。谓佛说法随顺世谛次第，从小向大而为喻也。如经云：天降大雨，沟渎皆满。沟渎满，故小坑满。小坑满，故大坑满。如是渐次，乃至大海满。如来法雨亦复如是。众生戒满，乃至解脱满。解脱满，故涅盘满，是名顺喻。（梵语涅盘，华言灭度。）谓礼佛时，身仪端正，而与正智相应，随顺实理，是名顺实礼。顺即随顺，亦从也。谓四地、五地、六地菩萨顺菩提道，趣向无生之果，故名顺忍。（四地即焰慧地，五地即难胜地，六地即现前地。）
顺忍者，谓於理於事，悉能随顺，谛审忍可，而无违逆也。经云：若诸菩萨随顺修行六波罗蜜，是名菩萨顺性行。（梵语波罗蜜，华言到彼岸。谓修布施、持戒、忍辱、精进、禅定、智慧六度之行，到涅盘彼岸，是为六波罗蜜也。）谓如来说教，必由机缘所感。若无当机之众，虽说无益。所以说者，必随顺机宜也。谓人随顺正法，为诸众生研究义理，决择是非，令断疑惑，故名顺正论。流即生死流也。盖六道众生，顺从生死之流，唯务趣下，而不知返；所谓顺生死流，逆涅盘道也。（六道者，天道、人道、阿修罗道、饿鬼道、畜生道、地狱道也。）谓行人修禅定时，外人实来恼我，以此为缘，生於□觉，相续不息；亦如持戒之人，见非法者，而生□恚。□虽顺理，亦障禅定，是为顺理□相。谓随顺七觉支，庄严其心，坚持禁戒，是名顺觉支戒。（七觉支即七觉分，谓择法觉分、精进觉分、喜觉分、除觉分、舍觉分、定觉分、念觉分也。）梵语须弥卢，华言妙高。谓此山纯宝所成，大威德天咸在其中；以喻法云地菩萨，具如来力，成就无畏，以不共法，为众宣说，问答无尽，如须弥卢山王也。（不共法者，谓如来法，而与三乘之法迥别也。）梵语须菩提，华言善吉，亦云空生。其生之日，家室宝藏俱空，父母惊异，请相师占，云：此是吉相。因名善吉，又名空生。禀性慈善，不与物诤。及其出家，悟空得道，故称解空第一。梵语须陀洹，华言入流，谓此人将入须陀洹道，未至本位，不称为果，但称为向，言其从此向初果也。梵语须陀洹，华言预流。谓断三界见惑已尽，预入圣道法流，故名预流。以其应受人天供养，为世福田。是故灭后，应当起塔供养。（见惑者，谓意根对法尘而起分别也。）梵语须陀洹，华言入流，又名预流，即初果也。谓此人断三界见惑尽，预入圣道法流，故名入流。（三界者，欲界、色界、无色界也。）顽者，无知也。顽虚者，谓无形相，顽然无有知觉也。经云：顽虚之中，遍是空性，而言还者，谓无形相之碍，则遍是虚空，若有形相则不见其虚矣。是则顽虚即空，故复还於空也。当知所见之虚则可还，能见之性不可还也。若能见之性亦可还者，则不虚时无复见其形相矣。故曰顽虚还空。谓闻如来初成正觉，即说此经，为根本法轮，义理玄妙，具含众德，令诸众生即能开悟，成顿得益。顿成诸行者，即依圆融法门而修行也。谓诸菩萨，若断一惑，则一切惑俱断，若行一行，则一切行具足。故普贤行品云：一断一切断。等是也。顿，遽也。谓菩萨从初发心，於一切众生作父母想，随力所能，直以一切乐事饶益而摄取之，是名顿摄。（菩萨，梵语具云菩提萨□，华言觉有情。）顿教者，谓约顿机，直入於大，不由於小，顿令得悟也。
谓佛最初说华严经，如日初出，先照高山，故名顿教。
谓佛最初为诸菩萨说华严经，如日初出，先照高山，是名顿教。
谓不谈小乘，直说大法，故名顿教。即华严经也。
此教明一念不生，即名为佛。不依地位渐次而说，名之为顿。於中不说法相，唯明真性，一切所有，唯是妄想；一切法界，唯是绝言，名为顿教。谓如来不从渐次，唯谈圆顿之理，空有两亡，色心无碍，大乘菩萨了一切法无非法身，故名顿教丈六即法身也。谓如来三昧，一切世界当念即现，无前无后，色相宛然，是名顿现。预，入也；流，即流类。谓此圣人，得证初果，是入圣之流类，故名预流。梵语颇黎，或云塞颇胝迦，华言水玉，即苍玉也。或云水精，体色莹润，世所希有，故名为宝。谓两颊车隆满如师子王也。谓饮酒之人，颜貌容色，因此变常，无有善相也。（亦名微细精想），颠倒妄想者，即识阴也。谓众生识精之湛，非真湛然，如急流水，望似恬静，其实流急，细不可见。经云：则湛了内，罔象虚无，名为第五颠倒微细精想。谓人无所明了，而於正法起邪倒见，如常计无常，乐计非乐等，是名颠无明。谓鼻中之气，出入有声，为风。坐禅之人，若依之而数，则心散难调，故须拣而不用也。风以动转为性。谓出入息及身动转，名为风大。此身动作，皆由风转。经云：动转归风。是也。（动转归风者，凡身动转皆属风也。）
风性无体，动静不常，如人整衣，则有微风拂他人面。众生昏迷，但知微风，不知风性，融通遍周法界，随众生心，循业发现。如一人整衣有微风出，遍法界拂，满国土生。周遍世间，宁有方所，故名风大。
风以动转为性。谓出、入息及身动转，名为风大。圆觉经云：动转归风。是也。谓虹霓随处现起，初无实体，因假风大之力所持，而体如轮晕之相。盖风之体性本能运动，故云风大生轮也。风性即风大也。谓琉璃光法王子，往昔劫中，於无量声佛所，蒙佛开示妙明心体，及说世界众生，皆是妄缘风力所转，即於尔时观此世界及与身心，各有所动，遂即觉了此群动性，来无所从，去无所至，身心发光，洞彻无碍，而入圆通。故云我以观察风力无依，悟菩提心，入三摩地，斯为第一。（梵语三摩地，华言等持。）谓如人乘风登高，运转初息，以动相分多，动想即生，故梦飞坠，是则风气多而见飞坠也。谓二禅天已下，七番水灾已后，又经七番火灾，坏於世间，至世界复成，又於坏劫之时，从下风轮，有猛风起；兼以众生业力尽故，处处生风，大千世界乃至三禅天，悉皆飘击，荡尽无余，是名风灾。风以动转为性。谓人之身，有内风界，而受於生，即出息入息，及掣缩等风之类，是名风界聚。（掣缩风者，凡身动转，皆属於风故也。）水轮之下有风轮。菩萨藏经云：风轮量高六万八千俱胝。（梵语俱胝，华言百亿。）风有三义：一游空无碍，二鼓动万物，三能破坏。谓行者修习禅定三昧，发相似智慧无碍方便，如风游空，一切无碍，既得智慧无碍方便，即能击发种种出世善根，功德生长，如风之鼓动万物。由此之智慧无碍方便，即能摧破一切诸见烦恼，亦由风之破坏於物，是名风轮三昧。（相似智慧者，谓於初果已上所得智慧，由未真证，故名相似。）谓於定中，还取八背舍、八胜处中所见风色，使一切处无不周遍，故名风遍一切处定。谓其餐食黄精松柏之类，久而身轻，故名飞行仙。（黄精，药名；松柏者，谓松柏之叶也。）谓处於胎中，唯食母血以资其身，故名食□不净。谓观诸饮食，皆从不净因缘而生；如肉从精血水道所生，实为脓虫住处；又如酥乳及酪，血所变成，与烂脓无异；厨人汗垢种种不洁。作是想者，智慧相应，断不净食，是名食不净想。谓欲界众生，多於美味饮食而起贪欲，故名食欲。（饕，他刀切。餮，他结切。）饕餮即贪食也。谓人必须饮食，以养其身，若贪食过度，即能生一切病也。谓人或被饥渴之所困逼，不得饮食，而丧其生，是为横死。谓人必假饮食，以资其身，则诸根强健。若不得食，则虚弱而成一切病也。谓狱卒捉罪人，扑热铁上，熔铜灌口，从咽至腹，通彻下过，无不□烂，久受苦已，方出此狱，复到渴地狱。经云：若众生命终福尽，或互相攻伐，或值饥馑，或遇刀兵，是时地亦大动。谓人寿八万四千岁时，历过百年，人若生时，寿减一岁，如是人寿减至三十岁时，天不降雨，由大旱故，草菜不生；思欲见水尚不可得，何况饮食。以是因缘，世间人民，饥馑死者，其数无量，是名饥馑灾。饮即种种浆水，如果浆、蜜浆、醍醐、甘蔗、蒲萄等浆；食即米面酥酡肴馔等味，此皆可以资色身，进道业，而证菩提，是以供养佛僧也。饮食施者，谓见饥饿之人，即以饮食济其困馁，是名下品施。谓凡夫之人於种种美味饮食多生贪爱，是名饮食欲。
饮食即世间肴膳众味也。谓人必假饮食资身活命，故至贪求乐著无厌，是为饮食欲。饶，益也。谓舍卫国中财宝具足，五欲胜妙，闻於四方，是名饶多闻德。谓修菩萨行者，於诸有情，或以布施，或以爱语，或作利他之行，或与随类同事，令其皆得安乐，是为饶益於他。有情即众生也。谓人起慈悲心，愍念世间一切众生受生死苦，即发心修行，愿拔其苦而与其乐，是名饶益有情发心。谓善推妙德，饶益众生，使得法利，不生□想。经云：善能利益一切众生，名饶益行。谓风常起之处，忌於结界建坛，诵咒作法，以其飘荡多寒，妨於道行，作法难成也。谓此鬼宿因多慢，内无实德，空腹高心，陵人傲物，故受此报；寓气为质，不逢饮食，常困饥虚，是名饿鬼。饿鬼者，常受饥饿也。谓众生由过去悭吝之因，感现在饥饿之果，因果不亡，故名饿鬼有。谓由宿世悭贪罪障深重，堕饿鬼中，长劫不闻浆水之名。既因饥渴所逼，望见河水，意欲饮之，速趋岸傍，皆是脓血也。饿鬼道有三种。一谓罪业极重者，积劫不闻浆水之名。其次者，但伺求人间荡涤脓血粪秽。又其次者，时或一饱。即造作恶业众生，由悭贪故，生於此道，故名饿鬼道。
谓此鬼类，羸瘦丑恶，见者畏惧，穷年卒岁，不遇饮食，或居海底，或近山林，乐少苦多，寿长劫远。由昔悭贪所报，获此身也。
谓此道或居海底，或在人间山林中，或似人形，或似兽形，不得饮食。业重者，饥火炎炎，不闻浆水之名；次者，伺求人间荡涤脓血粪秽；轻者，时薄一饱，是名饿鬼道。梵语首楞严，华言健相分别；梵语三昧，华言正受，亦云正定。谓菩萨住是三昧，则於诸三昧行相、多少、浅深，悉能分别了知；而一切魔恼，不能破坏，是名首楞严三昧。梵语首陀，亦云戌陀罗，即农人种也。疏云：愿我首顶著地之时，令诸众生离□慢心，悉得成就无见顶相也。谓□檀沉水及饮食等香，以其实可嗅闻，故名色也。谓一切可嗅之香，而对於鼻，是名香入。香因即香尘也。谓香严童子，闻如来教，於清净室修习禅定。见诸比丘，烧沉水香。遂观此香气，非木、非空、非烟、非火、即是本然清净妙香，於是开悟，得入圆通。故云如我所证，香因为上。（梵语比丘，华言乞士。）谓鼻所嗅□檀沉水饮食，及男女身分所有香等，是名香尘。
谓旃檀沉水饮食之香，及男女身分所有香等，是名香尘。谓此山中，一切诸香，皆悉充满；以喻离垢地菩萨，戒行威仪，功德妙香，遍熏一切，如香山王也。香者，谓鼻所嗅种种诸香也。以其微细，故名香微。
谓鼻所嗅种种诸香，以其微细，故名香微。谓男女身香，及世间一切诸香，能令众生乐著无□，故名香欲。谓鼻所嗅一切香气，名为香界。馨香远闻者，以喻比丘戒德芬馥，为众所闻也。经云：若王欲游，索先陀婆，智臣即便奉马。谓马由人策，不得自在，以譬如来或说我今病苦，大乘菩萨即知此是如来为计我者说无我相，欲令众生修无我想也。谓转轮王出游之时，其军士皆乘马也。又云马宿。马渡河者，喻缘觉之人也。谓缘觉修十二因缘，断见、思惑，虽兼断习气，未能净尽，而证真空之理。如马之渡河，虽不至底，而渐深也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）马耳山者，谓状如马耳也。高广各二千六百二十五由旬。谓此山纯宝所成，一切诸果，咸产其中；以喻现前地菩萨，从於理体，起诸妙用，化导众生，以证声闻之果，如马耳山王也。马鸣乃西土十一祖也。东天竺国人。说法时，能感群马，得解悲鸣，故曰马鸣。依百本大乘经，造起信论，是为初祖。佛言过去世时，有比婆叶如来，在盘头摩跋城中，与大比丘众俱。有盘头王与诸臣民请佛供养，及比丘僧，佛默然许之。王还，具馔已毕，即执香炉，启曰：唯愿屈尊来受我供。佛敕大众往诣王宫。食毕各还。时为病比丘取食而归。尔时城中有婆罗门，教五百童子。佛从婆罗门所过时，婆罗门见食香美，便起妒意。此髡沙门，正应食马麦，不应食甘馔。亦教童子言，此等师主，皆食马麦。时婆罗门者，即我身是。五百童子者，五百罗汉是。我时言他食马麦故，受诸苦报，今虽得佛，由此残缘，我及众等於毗兰邑食马麦九十日也。（梵语沙门，华言息心，又云勤息、比婆叶、盘头摩、跋毗兰俱无翻。）驮，梵语具云驮摩，华言法性。谓知一切法中，法性不可得故。经云：唱驮字时，入般若波罗蜜门，名观察拣择一切法聚。梵语驮那演那，华言静虑。谓澄神息虑，专思寂想也。谓能驱遣乌鸟，即七岁至十二三岁者，皆名驱乌沙弥也。谓若罗汉圣人，入於涅盘，或心及顶，数日皆温者。是也。（梵语罗汉，华言无生。梵语涅盘，华言灭度。）谓若作善之人，将死之时，先从足冷至脐，脐上犹温，然后气尽者，即生人中。谓若作极恶之人，从顶冷至足，足底犹温，然后气尽者，即生地狱中。谓若作善之人，将死之时，头顶皆温，然后气尽者，即生天上。旁生，即畜生也。谓若作恶之人，从顶冷至膝，膝下犹温，然后气尽者，即生旁生中。谓若作恶之人，从顶冷至腰，腰下犹温，然后气尽者，即生饿鬼中。谓修行之人，既观散已，复观死尸，形骸暴露，皮肉已尽，但见白骨狼藉，如贝如珂，是为骨想。（贝，海中甲虫也。珂，螺之类也。）菩萨以大悲心，於一切有情，随其根器高下，方便开示，悉使获益，充溢满足，而无损恼；譬如大水，流注一切地方，随其高下，悉能充足，而无所损害也。谓众生真如之心，随缘流注，而性常湛然不动。犹水随地高下，排引流注，而不动自性也。谓菩萨住是三昧，所有福德智慧，皆悉增长，诸三昧性，从心而出，是名高出三昧。谓诸比丘，大语高声，诈现威仪，令人畏敬，而求利养，是为邪命。髻珠者，轮王髻中之珠也。轮王喻如来，髻喻二乘权教，珠喻一乘实理。珠在髻中，犹实理为权所隐也。此谓如来於法华会上，开权显实，授记二乘，而得作佛。犹轮王解髻中之珠，以与功臣。故以此为喻也。谓鬼方出罪所，游於人间，以余业力，煎灼此泉，以偿宿债。谓不从胎卵等生，但无而忽有，变现不测，此鬼即为化生也。此天所生千子，最小名爱奴，极所怜惜，常食人子。佛为化彼，将爱奴藏之钵下。其母於天上、人间，觅之不得。既归伏已，佛遂揭钵还之。其千子皆为鬼王，统数万鬼众。五百在天上，常娆乱诸天；五百在世间，常娆国界人民。佛为授五戒，归依正法，得须陀洹，住佛精舍。凡人家无子息者，求之得子。有疾病者，祷之则安。故为鬼王。母由受佛戒，亦呼千子，同依佛所，不恼天人也。（五戒者，不杀、不盗、不邪淫、不妄语、不饮酒也。梵语须陀洹，华言入流，即初果也。）谓此鬼类，遍於诸趣。有福德者作山林冢庙神，无福德者居不净处，不得饮食，受苦无量。在因之时，谄诳心意，作下品五逆十恶，感报而生，是名鬼法界。（下品者，谓作恶之时，即能悔也。五逆者，弑父、弑母、弑阿罗汉、破和合僧、出佛身血也。十恶者，一杀生、二偷盗、三邪淫、四妄语、五两舌、六恶口、七绮语、八贪、九□、十邪见也。）鬼神食时者，谓昏夜时，即是鬼神所食之时也。论云：女饿鬼白目连云：我夜生五子，昼时亦生五子，生已皆食尽，如此我无饱。此鬼即是胎生也。经云：若三千大千国土，满中夜叉罗刹，欲来恼人，闻其称观世音菩萨名者，是诸恶鬼尚不能以恶眼视之，况复加害。盖鬼所以畏观音名者，以观音有威有恩，若非怀恩，则是畏威；闻名尚不能恶眼相视，岂复生於伤害之心耶？（三千者，小千、中千、大千也。今言三千大千者，总别兼称也。梵语夜叉，华言勇健。）魁脍者，为官操刃行刑之人。谓人本同类，彼虽犯法，理固当死；然习为操刃之业，以害其生，实为恶行，是为恶律仪。谓此鬼宿因多淫，为色动乱身心，如风鼓物，故受此报；还托於风，而成魃鬼也。（魃即旱魃。）谓此鬼宿因多诈，唯凭诈伪，惑乱於人，故受此报；托附畜类，以成其质，即狐狸等精，能魅惑人者也。谓此鬼宿因多诳，常怀异谋，诈现有德，欺罔於人，故受此报；凭虚托暗，迷惑昏睡之人，是名魇鬼。谓此鬼宿因邪见，妄生执著，自谓明悟，故受此报；寓山川以托其形，为木石之怪，是名魍魉鬼。谓菩萨修行般若，能以空慧照了诸法，本性空寂；复知魔、佛，体元不异，魔虽发现，即无所怖，是为魔不能扰。魔，梵语具云魔罗，华言杀者。谓能夺人智慧之命故也。言魔事者，大论云：魔以破人善法为事。又天魔正以顺生死，贪五欲，退菩提为事，故名魔事。此由观前诸境，惑虽未破。天魔犹恐出其境界，而复化度於他，失我民属，空我宫殿；又虑夫得大神通，得大智慧，必当调伏控制於我；我今应预破之，坏彼善根。故有魔事发也。治魔之法有三：初、观察诃弃，如守门人遮恶不进。二、当从头至足，一一谛观，身心了不可得，魔从何来？欲恼何等？如恶人入舍，处处照捡，不令得住。三、观之不去，即当强心抵捍，以死为期，一心用观，令道行成就。为是须观魔事境也。（天魔者，即欲界第六他化自在天也。五欲者，色欲、声欲、香欲、味欲、触欲也。梵语菩提，华言道。）梵语魔罗，华言能夺命。以能夺行人智慧之命故也。此鬼多作三种形相，恼乱行人。一、违情之事，即丑色恶声等可畏五尘，及虎狼师子罗刹等类；二、顺情之事，即美色娇声，可爱五尘，及父母等形相之类；三、非违非顺之事，即寻常所见五尘等类。以上三事，或令怖畏，或令爱著，皆能动乱行人之心，而使禅定不得发也。（五尘者，色尘、声尘、香尘、味尘、触尘也。）谓末法之时，魔之所说，以为真道；而以佛之正法，反为不真也。谓鱼以水为窟宅，游泳水中，悉无所障，故云鱼不见水。谓薄拘罗由掷水中，虽大鱼吞之，而不能害也。住处，即窟宅也。谓鱼以水而为住处，潜跃游泳，不见水相也。谓一切瓜果等物，若因鸟啄残损，比丘可食，是名鸟啄净。律云：鸟嘴啄损。是也。谓鹰鹞等所食鸟兽余残者，是为净肉。
谓於山林间，而为鹰□等之所伤害者也。梵语乌波你舍，华言近说。谓从近从略，说经中要义故也。梵语鸠摩罗逻多，华言童受。以其阐扬论义，故称论师。梵语鸠盘荼，华言瓮形。以其阴似瓮故，即厌魅鬼也。鹫岭，山名也。以其山形似於鹫鸟，故以名焉。中为精舍，佛居此而说法也。鹿苑即鹿野苑，是如来说阿含经之处也。时者，谓次说此经，如日照幽谷之时也。盖如来为小乘，於前大法，不见不闻，犹如聋瞽，於是寝大化而施小化。故於鹿苑之中，说四谛法，演四阿含等经，是名鹿苑时也。（四谛者，苦谛、集谛、灭谛、道谛也。）鹿车者，以鹿挽车，故名鹿车。喻缘觉之人，修十二因缘行，求出三界，而略有为他之心，如鹿之驰走，即能回顾后群，故以鹿车喻之。经云：如彼诸子，为求鹿车，出於火宅。是也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死。）
谓缘觉之人，以析空观。观十二因缘生灭，破见、思烦恼，觉了真谛之理，得离三界生死；如乘鹿车，出於火宅。故法华经云：为求鹿车，出於火宅。是也。（十二因缘者，一无明、二行、三识、四名色、五六入、六触、七受、八爱、九取、十有、十一生、十二老死也。）鹿野是太子第三妃也，其父名释长者。谓此独觉，但欲自度，略无为人之心；譬如麒麟，唯有一角，故名麟喻。麻子粥者，谓以黄麻子，和於米粟，煮为粥也。黄卷赤轴者，即今大藏经卷是也。以其住世不灭，是为法宝也。谓行人观黄色照耀，胜於背舍八色光明中所见黄相，亦不起法爱，故名胜处。谓菩萨修戒定慧，破诸烦恼，证於黄色三昧。以此天果报，宫殿服玩一切皆黄，故以此三昧，令其舍离一切烦恼，亦得证此也。谓人由持五戒功德所感，乃得为人，以人不在四趣之苦，不在诸天之乐，处得其中。故取中方黄色，以喻之也。（五戒者，不杀、不盗、不邪淫、不妄语、不饮酒也。四趣者，修罗趣、饿鬼趣、畜生趣、地狱趣也。）谓於定中，还取八背舍、八胜处中所见黄色，使遍一切处皆黄，故名黄遍一切处定。经云：复见一女，其貌丑陋，多诸垢腻。主即问言：汝字何等？答言：我字黑暗。又问：为何所作？答言：我所行处，能令其家所有财宝一切衰耗。闻已，持刀作如是言：汝若不去，当断汝命。答言：汝甚愚痴，无有智慧。汝之家中所供养者，即是我姊；我常与姊进止共俱，汝若驱我，亦当驱彼。主人还入问功德天：实为是否？天言：实是我妹，行住共俱，未曾相离。我常利益，彼常衰耗，若爱我者，亦应爱彼；若□彼者，亦应□我。此喻凡夫但知恶死，而不知生亦当恶。若恶其死，须恶其生。生死俱恶，方为有智。所谓有智主人，二俱不受也。谓热风吹热黑沙，沙著於身，皮骨□烂，久受苦已，方出此狱，复到沸屎地狱。谓此狱中，狱卒以热铁绳□牵罪人，然后斩锯；复有恶风吹热铁绳，笼络其身，烧皮彻肉，焦骨沸髓，苦毒万端，故名黑绳地狱。谓地狱由上品十恶黑业所感，乃获斯报，故取北方黑色以喻之也。（十恶者，一杀生、二偷盗、三邪淫、四妄言、五绮语、六两舌、七恶口、八贪欲、九□恚、十邪见也。十恶分上中下三品者，谓欲作、正作、作已。此三时心无悔者，名上品；作已能悔者，名中品；正作能悔者，名下品也。）鼓形相者，谓结界之处，如鼓之形也。以此处或水或路等，生势状如鼓形，或立石种树，以为界相也。谓鼻根，有形质可见，故名色也。谓鼻根为识所依，能入於香，故名鼻入。
谓鼻根对香，即能嗅香，是名鼻入。鼻息即鼻识也。谓孙陀罗难陀，从佛出家，虽具戒律，心多散动。世尊教其观鼻端白，遂观鼻中之气，出入如烟，身心内明，圆洞虚净，烟相渐消，鼻息成白，心开漏尽，诸出入息，化为光明，照十方界，即得圆通。故云我以消息，息久发明，明圆灭漏，斯为第一。（梵语孙陀罗难陀，华言好爱欢喜。漏尽者，生死之漏断灭也。明圆灭漏者，真性明了圆融，灭诸有漏也。）谓鼻能嗅闻香气。瑜伽论云：数由此故，能嗅於香。是也。谓鼻能嗅闻，通出入息，息出则能取香，息入则能闻香，出入之中无能，故曰而阙中交，所谓三分言功，而缺中交一分之德，故知鼻根惟八百功德。谓能嗅之根，名为鼻界。谓鼻根闻香时，与识相应，而起想念，是名鼻相应想。谓鼻与香臭之物相触对时，即生苦乐之受，是名鼻触受。谓鼻能触，对一切世间所有□檀沉水等种种之香，贪爱不舍，是名鼻触生爱。谓鼻根由对香尘即生其识，此识生时，但能嗅香，是名鼻识。
谓鼻根若对香尘，即生鼻识。鼻识生时，但能嗅香，而未起分别也。
谓鼻以香为缘，而生鼻识。鼻识依根而生，鼻根因识能嗅，而能嗅者，是名鼻识。
谓鼻与香为缘而生鼻识，鼻识依根而生，鼻根因识能嗅，是能嗅者，名为鼻识。谓识依鼻根能嗅诸香，名鼻识界。谓鼻嗅香时，即有识生，能嗅好恶实有之香，名为性境。此识对境名为现量，以其但能嗅香，未起分别，是故所缘之境狭也。谓四十齿皆白净齐密，根复深固也。龙者神灵之物，孔雀经及大云等经，各列诸龙并龙王名字不一，皆言其能护持佛法也。谓龙降雨，非从口出，亦不从眼耳鼻出，但龙有大神力，意之所念，若善若恶，皆能作雨，故云龙境界不可思议。谓若有诸龙，乐出龙伦，菩萨即应现龙身而为说法，令其成就也。龙树，乃西土十三祖也。南天竺国梵志之裔。始生之日，在於树下，因入龙宫，而得成道，故号龙树。申明起信论义，是为二祖。（梵语梵志，华言净裔。）龙树即南天竺国大名德比丘也，作大庄严、大智度等论，号法性宗。明一切众生皆有佛性，一阐提等皆当作佛。梵语提婆，华言天。即龙树弟子，禀承其道，传流于世，是为龙树提婆宗。（梵语一阐提，华言信不具。）